**T.C. İSTANBUL ÜNİVERSİTESİ**

**SAĞLIK BİLİMLERİ ENSTİTÜSÜ**

**DOKTORA TEZİ**

**DT. MERT AKBAŞ**

**FARKLI TEKNİKLER İLE UYGULANAN ZİGOMATİK İMPLANTLARIN BAŞARISININ RETROSPEKTİF OLARAK İNCELENMESİ**

**AĞIZ, DİŞ VE ÇENE CERRAHİSİ ANABİLİM DALI**

**AĞIZ, DİŞ, ÇENE HASTALIKLARI VE CERRAHİSİ PROGRAMI**

**İSTANBUL-2024**

## İÇİNDEKİLER {#icindekiler}

<!-- TOC -->

1. [1. GİRİŞ VE AMAÇ](#1-gi̇ri̇ş-ve-amaç)
2. [2. GENEL BİLGİLER](#2-genel-bi̇lgi̇ler)
   1. [2.1. Kemik Dokusu ve Sınıflandırması](#21-kemik-dokusu-ve-sınıflandırması)
   2. [2.2. Dental İmplant ile İlgili Genel Bilgiler](#22-dental-i̇mplant-ile-i̇lgili-genel-bilgiler)
   3. [2.3. Zigomatik İmplantların Tarihçesi](#23-zigomatik-i̇mplantların-tarihçesi)
   4. [2.4. Maksillada Dişsizlik İle Meydana Gelen Değişimler](#24-maksillada-dişsizlik-i̇le-meydana-gelen-değişimler)
      1. [2.4.1. Maksillanın Anatomisi](#241-maksillanın-anatomisi)
      2. [2.4.2. Maksillada Rezorbsiyon](#242-maksillada-rezorbsiyon)
      3. [2.4.3. Cawood ve Howell Sınıflandırması](#243-cawood-ve-howell-sınıflandırması)
      4. [2.4.4. Rezorbe Olmuş Maxillanın Rekonstrüksiyon Yöntemleri](#244-rezorbe-olmuş-maxillanın-rekonstrüksiyon-yöntemleri)
      5. [2.4.5. Maksiller Rekonstrüksiyonda Kullanılan Kemik Greftleri](#245-maksiller-rekonstrüksiyonda-kullanılan-kemik-greftleri)
      6. [2.4.6. Maksiller Sinüs Tabanı Ogmentasyonu](#246-maksiller-sinüs-tabanı-ogmentasyonu)
      7. [2.4.7. Maksiller Sinüsün Anatomisi](#247-maksiller-sinüsün-anatomisi)
      8. [2.4.8. Maksiller Sinüsün Kanlanması](#248-maksiller-sinüsün-kanlanması)
      9. [2.4.9. Maksiller Sinüsün İnnervasyonu](#249-maksiller-sinüsün-i̇nnervasyonu)
      10. [2.4.10. Maksiller Sinüs Epiteli](#2410-maksiller-sinüs-epiteli)
      11. [2.4.11. Lateral Pencere Yöntemi ile Sinüs Ogmentasyonu (Açık Sinüs Lift)](#2411-lateral-pencere-yöntemi-ile-sinüs-ogmentasyonu-açık-sinüs-lift)
      12. [2.4.12. Krestal Yöntem ile Sinüs Ogmentasyonu (Kapalı Sinüs Lift)](#2412-krestal-yöntem-ile-sinüs-ogmentasyonu-kapalı-sinüs-lift)
   5. [2.5. Atrofik Maksillanın Dental Rehabilitasyonunda Alternatif Çözümler](#25-atrofik-maksillanın-dental-rehabilitasyonunda-alternatif-çözümler)
      1. [2.5.1. Kısa İmplantlar](#251-kısa-i̇mplantlar)
      2. [2.5.2. Açılı İmplantlar](#252-açılı-i̇mplantlar)
      3. [2.5.3. Pterigoid İmplantlar](#253-pterigoid-i̇mplantlar)
      4. [2.5.4. Subperiostal İmplantlar](#254-subperiostal-i̇mplantlar)
      5. [2.5.5. Lefort 1 osteotomisi ve interpozisyonel greftleme (Down Grafting)](#255-lefort-1-osteotomisi-ve-interpozisyonel-greftleme-down-grafting)
      6. [2.5.6. Distraksiyon Osteogenezi](#256-distraksiyon-osteogenezi)
      7. [2.5.7. Zigomatik İmplantlar](#257-zigomatik-i̇mplantlar)
      8. [2.5.8. Zigomatik Kemik Anatomisi](#258-zigomatik-kemik-anatomisi)
      9. [2.5.9. Zigomatik İmplant Endikasyonları](#259-zigomatik-i̇mplant-endikasyonları)
      10. [2.5.10. Zigomatik İmplant kontrendikasyonları](#2510-zigomatik-i̇mplant-kontrendikasyonları)
      11. [2.5.11. Zigomatik İmplant Uygulama Teknikleri](#2511-zigomatik-i̇mplant-uygulama-teknikleri)
      12. [2.5.12. Zigomatik İmplantların Komplikasyonları](#2512-zigomatik-i̇mplantların-komplikasyonları)
3. [3. GEREÇ VE YÖNTEM](#3-gereç-ve-yöntem)
   1. [3.1. Gereç](#31-gereç)
      1. [3.1.1. Zigomatik İmplant Başarı İndeksi](#311-zigomatik-i̇mplant-başarı-i̇ndeksi)
   2. [3.2. Yöntem](#32-yöntem)
   3. [3.3. İstatiksel Değerlendirme](#33-i̇statiksel-değerlendirme)
4. [4. BULGULAR](#4-bulgular)
   1. [4.1. İstatiksel Bulgular](#41-i̇statiksel-bulgular)
      1. [4.1.1. Teknik ve Başarı İlişkisi](#411-teknik-ve-başarı-i̇lişkisi)
      2. [4.1.2. Marka ve Başarı İlişkisi](#412-marka-ve-başarı-i̇lişkisi)
      3. [4.1.3. Protez ve Başarı İlişkisi](#413-protez-ve-başarı-i̇lişkisi)
      4. [4.1.4. Cinsiyet ve Başarı İlişkisi](#414-cinsiyet-ve-başarı-i̇lişkisi)
      5. [4.1.5. Yaş ve Başarı İlişkisi](#415-yaş-ve-başarı-i̇lişkisi)
5. [5. TARTIŞMA](#5-tartişma)
6. [6. SONUÇ](#6-sonuç)
7. [7. KAYNAKLAR](#7-kaynaklar)

<!-- /TOC -->

## ÖZET {#ozet}

Akbaş M. (2024). Farklı Teknikler ile Uygulanan Zigomatik İmplantların Başarısının Retrospektif Olarak İncelenmesi. İstanbul Üniversitesi Sağlık Bilimleri Enstitüsü, Ağız Diş Çene Hastalıkları ve Cerrahisi Anabilim Dalı Doktora Tezi. İstanbul.

Hem ileri yaşa bağlı olarak, hem de diş kaybına bağlı olarak meydana gelen alveolar kemikteki rezorpsiyon özellikle üst çene kemiği olarak adlandırılan maksillada dental implant tedavisini güçleştirmektedir. Zigomatik implantlar, ileri cerrahi tedavi yöntemleri gerektirmeden mevcut tedavi süresini kısaltarak maksillanın dental rehabilitasyonunu sağlayabilir ve hastada meydana gelebilecek morbititeyi azaltabilir. Son yıllarda zigomatik implant uygulamaları popülerlik kazanmıştır.

Çalışmamızda 3 farklı yöntemle uygulanılan (intrasinus, sinüs-slot ve ekstrasinüs) zigomatik implantların başarısı, retrospektif olarak incelenmiştir. Çalışmamızda zigomatik implantların başarısı ise, protetik başarıya, implantın markasına, yaşa, cinsiyete göre ve tercih edilen yönteme göre (intrasinüs, ekstrasinüs ve sinüs-slot) değerlendirilmiştir. Çalışmaya her iki cinsiyetten 57 hasta, uygulanmış 189 zigomatik implant dahil edilmiştir. Zigomatik implantların 78'i ekstrasinüs yöntemiyle, 44'ü intrasinüs yöntemiyle ve 67'si sinüs-slot yöntemiyle uygulanmıştır.

Çalışmamızda zigomatik implantların başarısının, zigomatik implantların uygulama yöntemine (ekstrasinüs, intrasinüs ve sinüs slot) bağlı olduğu sonucuna ulaşılmıştır. Bununla birlikte zigomatik implantların başarısı; zigomatik implantın markası, hastanın yaşı, cinsiyeti ve protez çeşidi arasında anlamlı bir ilişki bulunamamıştır.

**Anahtar kelimeler:** Zigomatik implant, implant başarısı, sinüs-slot, intrasinüs teknik, ekstrasinüs teknik

## ABSTRACT {#abstract}

Akbas M.(2024). Retrospective Evaluation of the Success of Zygomatic Implants Applied Different Techniques. Istanbul University, Institute of Health Science, Oral and Maxillofacial Surgery Department. Ph.D. Thesis. İstanbul.

Resorption in the alveolar bone, which occurs both due to advanced age and tooth loss, makes dental implant treatment difficult, especially in the maxilla, which is called the upper jaw bone. Zygomatic implants can provide dental rehabilitation of the maxilla by shortening the current treatment time without requiring advanced surgical treatment methods and reduce the morbidity that may occur in the patient. In recent years, zygomatic implant applications have gained popularity.

In our study, zigomatic implants placed in 3 techniques (extrasinus, intrasinus, sinus slot) were evaluated retrospectively. Success of zigomatic implants was assessed according to prosthetic success, brand of the placed implant, age and gender of the patient and preferred surgical technique. 189 zigomatic implants in 57 patients (78 of 189 implants performed with ekstrasinus approach, 44 of 189 implants performed with intrasinus approach, 67 of 189 implants performed with sinüs-slot approach) were placed.

In our study, it was concluded that the success of zygomatic implants depends on the method of application of zygomatic implants (extrasinus, intrasinus and sinus slot). However, no significant correlation was found between the success of zygomatic implants and the brand of zygomatic implant, age, gender and type of prosthesis.

**Keywords:** Zygomatic implant, implant success, sinus-slot technique, intrasinus technique, ekstrasinus technique

# 1. GİRİŞ VE AMAÇ
<a id="markdown-giris-ve-amac" name="giris-ve-amac"></a>

Diş kayıpları, travma, tümör rezeksiyonu, periodontal hastalık ve MRONJ (ilaçlara bağlı çene kemiği nekrozları) gibi sebepler çene kemiklerinde rezorpsiyona neden olmaktadır (1).

İleri derecede rezorbe maksillası olan hastaların implant destekli protetik rehabilitasyonu için geleneksel yöntemler uygulanmaktadır. Bu yöntemler arasında; maksiller sinüs ogmentasyonu, otojen ve yapay kemik grefti uygulaması, kemik split uygulaması, distraksiyon osteogenezi ve lefort-1 sandviç osteotomisi sayılabilir. Bu cerrahi operasyonlarda kemik alınan bölge komplikasyonu ve iyileşme sürecinin uzun olması gibi dezavantajların varlığı, atrofik maksilla için yeni bir tedavi yöntemi ihtiyacı doğurmuştur (2).

Tümör veya kanser nedeniyle total ya da parsiyel maksillektomi geçirmiş hastalar, geleneksel dental implant ve implant destekli protez uygulamalarından faydalanamazlar. Bu tür vakalarda zigomatik implantlar, maksiller tümör rezeksiyonu sırasında yerleştirilebilir ve hemen protetik olarak yüklenebilir. Bu yaklaşım, hastaların geçici ağız ve yüz protezlerini kullanmalarına imkan tanıyarak rehabilitasyon süreçlerini kolaylaştırır.

Zigomatik implantlar bu kemik oluşturma yöntemlerine alternatif olarak 1988 yılında Brånemark tarafından sunulmuştur. Zigomatik implantların diğer yöntemlere göre avantajları ikinci cerrahi ve kemik greftlerine gereksinimi olmayışı, daha kısa sürede hemen yükleme imkanına sahip olmasıdır (2). Bu avantajlar son yıllarda zigomatik implantların popülaritesini artırmıştır. Zigomatik implantların literatürdeki başarı oranı % 85-100 arasındadır (3).

Zigomatik implant uygulamalarında dört adet cerrahi teknik tanımlanmıştır. Zigomatik kemik ile maksiller kemik arasında açı uygulanacak tekniği belirlemektedir. Bu teknikler:1-İntra-sinüs(klasik Brånemark teknik) tekniği,2-Ekstra-maksiller teknik, 3- Sinüs Slot teknik 4-Bilgisayar Destekli Cerrahi Yaklaşım Tekniği (4).

Tezimizde, farklı teknikler ile uygulanan zigomatik implantların klinik başarısının, uygulanan teknik ile arasındaki ilişkinin incelenmesi ve klinik başarının uygulanan teknik ile ilgili olup olmadığı, eğer ilgili ise hangi tekniğin daha üstün olduğunu tespit etmeye çalıştık.

Çalışmaya dahil edilecek olan hastalar American Society of Anesthesiologists sınıflamasına göre ASA-1 ve ASA-2 hasta sınıflarından, 18 yaş üzeri ve randomize olarak seçilmiştir. Farklı teknikler ile uygulanan zigomatik implantların başarısının ölçümü için Zigomatik İmplant Başarı İndeksi referans alınmıştır (5,6).

# 2. GENEL BİLGİLER
<a id="markdown-genel-bilgiler" name="genel-bilgiler"></a>

## 2.1. Kemik Dokusu ve Sınıflandırması
<a id="markdown-kemik-dokusu-ve-siniflandirmasi" name="kemik-dokusu-ve-siniflandirmasi"></a>

Kemik dokusu, özelleşmiş bir bağ dokusu olup, insan vücudunda diş minesinden sonraki en sert tabakayı oluşturur. Bu doku, zengin bir kan ve sinir ağına sahip olmanın yanı sıra, kaslar için bir iskelet görevi görür. Temelde osteoblastlar, osteositler ve osteoklastlar olmak üzere üç tür hücreden ve bu hücreleri çevreleyen kemik matriksinden oluşur. Histolojik açıdan incelendiğinde kemik dokusu, yoğunluğuna göre ayrılan kortikal ve trabeküler olmak üzere iki tabakadan meydana gelir (7).

Kemik içi yerleştirilen implantların başarısında, dental implantı çevreleyen kemik dokusunun hem kalitesi hem de kantitesi önemli rol oynamaktadır. Çenenin farklı bölgelerinde kemik dokusunun kalitesi ve kantitesi farklı olduğundan dolayı dental implantın çenede yerleştirildiği bölge, implantın sağ kalımında rol oynayan önemli bir parametredir. Literatürde geçerliliği olan 3 kemik sınıflandırması bulunmaktadır (7).

Linkow ve Chercheve kemiği 3 tipte sınıflandırmıştır:
- **Sınıf 1**: Boşluğu küçük trabekül aralığı eşit olan kemik tipi,
- **Sınıf 2**: Trabeküllerin daha düzensiz yerleştiği ve trabekül boşluğu daha geniş olan kemik tipi,
- **Sınıf 3**: Trabeküller arası boşluğun fazla olduğu kemik tipi.

Sınıf 1 kemik, dental implant uygulamaları için ideal kemiği temsil ederken, sınıf 2 kemikte uygulanan implantların daha az başarılı olduğu, sınıf 3 kemiğin ise, dental implant uygulamaları için ideal kemik olmadığı bildirilmiştir.

Lecholm ve Zarb, kemiği 4 alt başlık altında sınıflandırmıştır:
- **Tip 1**:Homojen kompakt kemik,
- **Tip 2**: Yoğun trabeküler kemik ve etrafında kalın kortikal kemik,
- **Tip 3**: Yoğun trabeküler kemik ve etrafında ince kortikal kemik,
- **Tip 4**: Düşük dansiteli trabeküler kemik ve etrafında ince kortikal kemik.

Misch ise kemiği 5 alt kategoride tanımlamıştır:
- **D1**: Yoğun kortikal kemikten oluşur ve genellikle dişsiz mandibulada anterior bölgede izlenir.
- **D2**: Dış yüzeyinde kalın, yoğun kortikal kemik iç katmanda ise kalın trabeküler kemikten oluşur. Genellikle mandibula anterior bölgede izlenmekte olup, mandibula posterior bölgede ve maksilla anterior bölgede de izlenebilir.
- **D3**: Dış katmanda daha ince ve poröz kortikal kemik, iç tarafta ise trabeküller arası boşluğun fazla olduğu bir trabeküler kemik izlenmektedir. Genellikle maksilla anterior bölgede, mandibular ve maksillar posterior bölgede izlenir.
- **D4**: Kortikal kemiğin genellikle bulunmadığı, trabeküller arasında boşlukların bulunduğu ince katmanlı trabeküler kemikten oluşmaktadır. En sık maksilla posterior bölgede izlenir.
- **D5**: Kalsifikasyonu tam olarak tamamlanmamış, mature olamamış kemiklerdir. Dansitesi çok azdır ve implant yapmaya uygun değildir (7).

## 2.2. Dental İmplant ile İlgili Genel Bilgiler
<a id="markdown-dental-implant-ile-ilgili-genel-bilgiler" name="dental-implant-ile-ilgili-genel-bilgiler"></a>

Diş kaybı, bireyleri estetik, fonksiyonel, fizyolojik ve psikolojik olarak etkilemektedir. Bu nedenle, tarih boyunca bireyler kaybedilen dişleri rehabilite etmenin yollarını aramışlardır (8).

Genel olarak implantasyon canlı dokulara yerleştirilen alloplastik materyalleri ifade etmektedir. İmplant kelimesi ise; latince ve ingilizcede 'ekme' manasına gelmektedir. Dental implantlar ise; diş kaybına bağlı olarak meydana gelen çiğneme fonksiyonundaki ve estetikteki kaybı geri kazandıran en güncel tedavi seçeneğidir. Dental implantlar, cerrahi olarak çene kemiğine yerleştirilir, diş kökünü taklit eder genellikle titanyum alaşımından üretilmektedir. Dental implantlar, diş kayıplarında konvansiyonel protezlere iyi bir alternatif tedavi seçeneğidir (9).

Dental implantların bugünkü güncel durumu uzun bir süreçte meydana gelmiştir. Diş kaybınının telafi edilmesinde, tarih süresince çok farklı metodlar kulllanılmıştır. İnsanlar tarih boyunca metotlar arasında deniz kabukları, hayvan dişleri, tahtaları ve taşları kullanarak dişleri rehabilite etmeye çalışmışlardır. M.Ö. Çinde bambu çubukları çivi haline getirilerek kemik içine uygulama yapılmıştır. Mısırlılar ise, deniz kabuklarını kullanarak mandibular dişlerin kaybıyla meydana gelen fonksiyon kaybını tekrar kazandırmaya çalışmışlardır. Mısırlıların deniz kabuklarını kullanarak yaptığı rehabilitasyon, tarihte dental implantın ilk kanıtı olarak gösterilebilir. Hipokrat çıkarılan dişlerin replasmanın gerektiğini ve diğer dişlere altın benzeri bir madde ile bağlanması gerektiğini bildirmiştir. Günümüz yakın döneme kadar (1800 yıllara kadar) hipokratın görüşüne benzer uygulamalar yapılmıştır. Kaybedilen dişlerin altın, platinyum gibi biyouyumlu malzemeler kullanılarak replasmanı yapılmaya çalışılmıştır (8).

İtalyan bilim insanı Maggiolo, 1800'lerin başında intraosseöz metal implant uygulamalarıyla implantoloji alanında öncülük etmiştir. Eksik dişlerin yerine altın elementinden üretilmiş postların kullanılabileceği tezini ortaya atmıştır. Postun kemik içine başarılı bir şekilde yerleştirilebilmesi için, alveolar soketin postun retansiyonunu sağlayacak bir morfolojiye sahip olması gerektiğini savunmuştur. Bu protokolün özellikle anterior ve premolar dişler için uygun olduğunu belirtmiştir. Maggiolo'nun bu tekniği, o dönemin kısıtlı anestezi ve farmakolojik imkanları göz önüne alındığında, günümüz modern implantolojisinin temelini teşkil eden bir yaklaşım olarak kabul edilmektedir (9).

1900'lü yılların başlarında, çeşitli materyallerden imal edilmiş, doğal diş kökü morfolojisine benzer implant tasarımları ön plana çıkmaya başlamış ve bu tip implantlar çok sayıda araştırmacı tarafından klinik uygulamaya alınmıştır. Payne tarafından silindirik formda tasarlanan ve Sholl tarafından porselen materyalinden üretilen implantlar kullanılmıştır. Porselenden üretilen bu implantların üzerine yerleştirilen restorasyonlar (kronlar), aynı zamanda komşu doğal dişlerden de destek alacak şekilde stabilize edilmiştir (9).

1900'lü yılların başında, iridyum ve platinyum elementleri kullanılarak Greenfield tarafından bir dental implant geliştirilmiştir. Bu implant, kemik preparasyonu gerçekleştirilerek intraosseöz olarak yerleştirilmiştir. Bu implantın üzerine uygulanan protetik restorasyon, iki parçalı implant sistemlerinin ilk örneğini teşkil etmiştir. Moses Strock ve Alvin ise krom, kobalt ve molibden alaşımı kullanarak diş morfolojisine sahip implant tasarımları oluşturmuşlardır. Çekilmiş dişlerin alveol soketlerine yivli implantların yerleştirilmesiyle soket içerisinde kemik oluşumunun gerçekleştiği rapor edilmiştir. Bu çalışmada kullanılan yivli implantın hasta tarafından yaklaşık 17 yıl boyunca fonksiyon gördüğü belirtilmiştir. 1938 yılında Gustac Dahl ise subperiostal implant konseptini tanımlamıştır. Mandibulada denenen subperiostal implantlar, dört adet abutment üzerine protetik restorasyonun yapılmasına olanak sağlamıştır. Subperiostal implant uygulamaları başarılı klinik sonuçlar ortaya koymuştur (10).
Modern implantolojinin temelleri, 1960'lı yıllarda Per-Ingvar Brånemark tarafından oluşturulmuştur. Bu dönemde, titanyum elementinin osseöz doku ile yüksek biyouyumu bilimsel olarak açıklanmış ve osseointegrasyon kavramı dental literatüre kazandırılmıştır. Brånemark, osseointegrasyonu, _in vivo_ koşullarda canlı kemik dokusu ile fonksiyonel yükleri aktaran dental implant arasındaki yapısal ve işlevsel bir bağlantı olarak tanımlamıştır. Teknolojik ilerlemelerle paralel olarak, dental implant materyali, implant çeşitleri ve yüzey özellikleri açısından önemli gelişmeler kaydedilmiştir. İmplantların yüzey morfolojilerinde kritik modifikasyonlar gerçekleştirilmiştir. Günümüzde klinik uygulamada kullanılan dental implant sistemleri, dental implant uygulamalarının başlangıç yıllarına (1982) kıyasla farklı makro ve mikro tasarımlar ile sunulmaktadır (10).

## 2.3. Zigomatik İmplantların Tarihçesi
<a id="markdown-zigomatik-implantlarin-tarihcesi" name="zigomatik-implantlarin-tarihcesi"></a>

İleri derecede atrofiye uğramış maksillanın dental rehabilatasyonunda alternatif çözüm olarak zigoma kemiğinin kullanılması 1980'li yıllara dayanmaktadır. Brånemark ve ark. malign sebeblerle maksilla rezeksiyonu yapılmış hastalarda zigomatik kemiğe dental implant yerleştirerek hastaların yaşam kalitesini arttırmayı hedeflemişlerdir. Brånemarktan sonra Weishcer ve ark. zigoma kemiğinin implantlar için ankraj noktası olabileceğine dair çalışmalar yapmıştır (11).

## 2.4. Maksillada Dişsizlik İle Meydana Gelen Değişimler
<a id="markdown-maksillada-dissizlik-ile-meydana-gelen-degisimler" name="maksillada-dissizlik-ile-meydana-gelen-degisimler"></a>

### 2.4.1. Maksillanın Anatomisi
<a id="markdown-maksillanin-anatomisi" name="maksillanin-anatomisi"></a>

Maksillofasyal gelişim embriyonik hayatın 4\. haftasında başlar. Birinci faringeal ark ve nöral krest hücreleri yüz çıkıntılarının (maksiller, mandibular, frontonasal çıkıntıların) oluşmasına yardımcı olur. Maksiller çıkıntı; damağı ve maksillayı meydana getirir. 4\. haftanın sonunda frontonasal çıkıntı nasal plakaları, nasal plakalar ise lateral ve medial çıkıntıları meydana getirir. 8\. haftada her iki maksillar çıkıntı birleşerek intermaksiller segmenti meydana getirir. Maksilla orta yüzün çatısını oluşturan, viskokranyum için destek oluşturan bir kemiktir. Maksilla iki parçadır ve orta hatta intermaksilar sütur vasıtasıyla birleşir. Korpus, zygomatik, alveolar, palatinal ve frontal çıkıntılardan meydana gelmektedir. Nasal ve oral kaviteyi birbirinden ayırır ve maksiller sinüsü içermektedir. Maksiller sinüsün tavanı, orbital kavitenin tabanını oluşturur. Maksillanın ön duvarı, priform aperturanın inferior ve lateral kısmını oluşturur. Maksiler kemik süperiorda frontal kemik, lateralde zygomatik kemikle, posteriorda palatinal kemikle eklem yapar. Maksiller kemiğin mediali burun boşluğunun lateralini oluşturmaktadır. Maksiller kemiğin inferiorunda ise, alveolar proses vasıtasıyla dişler konumlanmaktadır (12).

### 2.4.2. Maksillada Rezorbsiyon
<a id="markdown-maksillada-rezorbsiyon" name="maksillada-rezorbsiyon"></a>

İnsan vücudundaki her kemikte olduğu gibi maksiller kemikte de fizyolojik olarak remodelasyon meydana gelmektedir. Bu remodelasyonu etkileyen faktörler sistemik ve lokal faktörler olarak sınıflandırılabilir. Sistemik faktörler, bireyin metabolizması, kemik ile ilişkili hastalıklar, endokrin rahatsızlıklar, demografik faktörler olarak sınıflandırılır. Maksiller kemiğin rezorpsiyonu ile ilişkili lokal faktörler ise çene kemiğine etki eden kuvvetlerin yönü ve şiddeti, hastanın hareketli protez kullanması, ilgili bölgeden diş çekimi, kist- tümör varlığı ve travma ile ilişkilidir (13).

Diş varlığı rezorpsiyonunu önleyen bir faktördür. Maksilladaki rezorpsiyon, hastanın dişsiz geçirdiği süre ile doğru orantılıdır. Diş çekimi sonrası rezorpsiyon en çok birinci yılda meydana gelmektedir. Diş kaybıyla ilişkili olarak ilişkili bölge fonksiyon görmez, kemik turnover (kemik döngüsü) olarak adlandırılan kemik yapım/yıkım dengesi, yıkım yönüne kayar ve kemik rezorpsiyonu ile sonuçlanır. Kemik döngüsü programlı olarak devam eden ve kemik dokusunun canlılığının devamı için gerekli olan fizyolojik bir süreç olup, sistemik ve lokal birçok faktör bu süreci etkilemektedir. Rezorpsiyonu etkileyen diğer faktör ise, vaskülarizasyondaki azalmadır. Hem diş çekimiyle hem de yaşla ilişkili olarak maksillada vaskülarizasyonda azalmalar meydana gelmektedir. Vaskülarizasyondaki azalmalar osteblastik aktivitenin azalmasına neden olarak, rezorpsiyon ile sonuçlanır. Maksiller çene kemiğinde fizyolojik rezorpsiyon miktarının yılda 0.1 mm olduğu bildirilmiştir (13).

Maksiller kemikteki fizyolojik rezorpsiyon miktarı anteriordan posteriora doğru artış göstermektedir. Rezorpsiyonun hızı ise bukko-lingual düzlemde, mandibuladaki rezorpsiyon hızına kıyasla daha yüksektir.

Alveolar kemikteki rezorpsiyon Cawood ve Howell tarafından sınıflandırılmıştır (14).

### 2.4.3. Cawood ve Howell Sınıflandırması
<a id="markdown-cawood-ve-howell-siniflandirmasi" name="cawood-ve-howell-siniflandirmasi"></a>

Cawood ve Howell tarafından mandibula ve maksilladaki alveolar rezorpsiyon, altı aşamalı bir sınıflandırma sistemi ile kategorize edilmiştir (14).

- **Sınıf I:**: Dişin olduğu kret
- **Sınıf II:**: Diş çekiminden hemen sonraki kret
- **Sınıf III:**: Yüksekliği ve genişliği yeterli konveks kret
- **Sınıf IV**: Yüksekliği yeterli, genişliği yetersiz bıçak sırtı kret
- **Sınıf V** : Yüksekliği ve genişliği yetersiz düz kret
- **Sınıf VI**: Bazal kemik kaybı olan negatif formda kret (Şekil 2) (4).

### 2.4.4. Rezorbe Olmuş Maxillanın Rekonstrüksiyon Yöntemleri
<a id="markdown-rezorbe-olmus-maxillanin-rekonstruksiyon-yontemleri" name="rezorbe-olmus-maxillanin-rekonstruksiyon-yontemleri"></a>

Cawood ve Howell'in tanımladığı sınıf IV, V ve VI tip kret rezorpsiyonunda horizontal ve vertikal kemik kaybına bağlı olarak rekonstrüksiyon gerekir. Sınıf IV rezorpsiyonda, alveoler kemiğin genişliğini arttırmak amaçlanır. Sınıf V rezorpsiyon tipinde horizontal yetersizlikle birlikte vertikal olarak da kemik yetersizliği vardır. Sınıf IV ve V'de yönlendirilmiş doku rejenerasyonu ve onley greftler, çene kemiklerinin rekonstrüksiyonda kullanılabilir. Sınıf VI tip rezorpsiyonda ise, alveoler kemik oluşturmak amacıyla yönlendirilmiş doku rejenerasyonu ve onley greftlere ek olarak interark ilişkiyi düzenlemek amacıyla osteotomi yapılabilir. Maksillanın posteriorunda ise, sinüs membranının pnömatizasyonu ve alveoler kemik rezorpsiyonu ile ilişkili olarak bu bölgeye dental implant yerleştirilmesi zorlaştırmaktadır. Dental implantların bu bölgeye yerleştirilmesi için sinüs lifting (açık veya kapalı) işlemi posterior maksillada yapılabilir (13).

### 2.4.5. Maksiller Rekonstrüksiyonda Kullanılan Kemik Greftleri
<a id="markdown-maksiller-rekonstruksiyonda-kullanilan-kemik-greftleri" name="maksiller-rekonstruksiyonda-kullanilan-kemik-greftleri"></a>

Kemik greftleri, alveolar kemikte herhangi nedenle (periodontal hastalık, diş çekimi, travma, kist, tümör, alveolar yarık vb.) meydana gelen defektleri onarmak için kullanılır. Kökenine göre kemik greftleri 3 başlık altında incelenebilir.

- **Otojen kemik greftleri**, bireyin kendisinden elde edilen greftlerdir (İliak kanat grefti, ramus grefti, simfiz grefti, koronoid greft, kalvarya grefti, fibula grefti, tibia grefti, kostokondral grefti).
- **Allojen kemik greftleri**, aynı türden fakat alıcıyla genetik açıdan farklı canlıdan elde edilen greftlerdir (taze kadavra greftleri, demineralize dondurulmuş greftler).
- **Ksenojen kemik grefti**, donörden farklı türdeki canlıdan elde edilen greftlerdir (sığır,at, domuz gibi farklı türlerden elde edilen greftler).

Otojen greftler osteojenik yani yeni kemik oluşturma özelliğinden dolayı rekonstrüksiyonda altın standarttır. İliak kanat grefti ekstraoral bir greft olmasına rağmen maksillanın rekonstrüksiyonunda sıklıkla tercih edilmektedir. İliak kanat grefti uygulamasının hospitalizasyon gerektirmesi, ilgili bölgede hipoestezi,kalıcı ağrı, seroma, peritonel perforasyon, üretik yaralanma, stres kırığı, uygulandığı bölgede rezorpsiyona uğraması dezavantajıdır (13).

Otojen kemik olarak ramus greftlerinin iliak kanat greftlerine göre kortikal içeriği yüksektir, rezorpsiyona karşı daha dirençlidir ancak hacim olarak daha büyük grefte ihtiyaç duyulduğunda ramus grefti yerine daha fazla miktarda greft almaya imkan sağlayan iliak kanat greftinden faydalanılır. Ağız içi donör yani verici saha olarak seçilecek bölgeyi, rekonstrüksiyon yapılacak bölgedeki kemik defektinin boyutu belirler. Ramus greftinde meziodistal olarak simfiz greftine göre daha uzun bir greft elde edilebilir. Simfiz greftinde ise, daha kalın bir greft elde edilebilir (13).

Günümüzde teknolojik gelişmelerin artması, yapay greftlerin klinikte kullanımını mümkün kılmıştır. Otojen greftler yerine yapay greftlerin insanlarda kullanımı kanıtlansa da; pahalı olması, otoimmün reaksiyon oluşturma riskinin olması, rejenerasyon miktarının öngörülememesi, enfeksiyona karşı direncinin olmaması gibi olumsuz yönleri bulunmaktadır (13).

### 2.4.6. Maksiller Sinüs Tabanı Ogmentasyonu
<a id="markdown-maksiller-sinus-tabani-ogmentasyonu" name="maksiller-sinus-tabani-ogmentasyonu"></a>

### 2.4.7. Maksiller Sinüsün Anatomisi
<a id="markdown-maksiller-sinusun-anatomisi" name="maksiller-sinusun-anatomisi"></a>

Maksiller Sinüs (MS), embriyonik gelişimin 10\. haftasında oluşmaya başlar. MS paranazal sinüsler arasında en büyük olanıdır ve şekli piramite benzer. 4\. ve 5\. aylarda radyolojik olarak görünür hale gelir ve yaklaşık olarak gelişimi 20 yaşına kadar devam eder. Maksiller sinüs ostium vasıtasıyla orta meatusa açılır. Maksiller sinüsün tavanı orbita tabanını oluşturur, mediali burun boşluğunun lateralini meydana getirir. Maksiller sinüsün posterior sınırı infratemporal fossanın ön sınırını oluşturur iken lateralde ise zigomatik kemik ile komşuluğu bulunmaktadır (12).

Maksiller sinüsün yeni doğan bireyde anterior-posterior olarak uzunluğu 7 mm, yüksekliği 4 mm ve genişliği 2,7 mm'dir. Maksiller sinüsün boyutlarındaki değişim; süperiordan göz küresinin basısı, lateralden mimik kaslarının çekimi ve inferiordan dişlerinin erüpsiyonu ile ilişkilidir. Yetişkin bir bireyde maksiller sinüsün hacmi yaklaşık olarak 12.5 ml'dir. Anterior-posterior olarak 27,96 mm, genişliği 19,57 mm ve yüksekliği ise 25,33 mm'dir (12).

### 2.4.8. Maksiller Sinüsün Kanlanması
<a id="markdown-maksiller-sinusun-kanlanmasi" name="maksiller-sinusun-kanlanmasi"></a>

MS'nin (Maksiller Sinüs) vaskülarizasyonu primer olarak maksiller arterin dalları tarafından sağlanmakla birlikte, fasiyal arterin dalları da bu beslenmeye katkıda bulunmaktadır. Maksiller arterin besleyici dalları arasında infraorbital arter, posterior süperior alveolar arter ve sfenopalatin arter yer almaktadır. Venöz drenaj ise anterior bölgede fasiyal ven aracılığıyla gerçekleşirken, posterior bölgede maksiller ven vasıtasıyla sağlanmaktadır (12).

### 2.4.9. Maksiller Sinüsün İnnervasyonu
<a id="markdown-maksiller-sinusun-innervasyonu" name="maksiller-sinusun-innervasyonu"></a>

MS'nin innervasyonu, trigeminal sinirin maksiller dalından (V2) köken alan infraorbital, anterior, orta ve posterior alveolar sinirler vasıtasıyla olmaktadır. MS'nin büyük kısmının innervasyonu posterior süperior alveolar sinir vasıtasıyla olmaktadır. Anterior süperior alveolar dalı MS'in anterior bölümünü, orta süperior alveolar dalı ise sinüs mukozasını innerve eder (12).

### 2.4.10. Maksiller Sinüs Epiteli
<a id="markdown-maksiller-sinus-epiteli" name="maksiller-sinus-epiteli"></a>

Maksiller sinüs çok katlı yalancı respiratuar epitelle çevrilidir. MS epitelinde mukus salgılayan goblet hücreleri vardır ve daha çok ostium etrafında lokalize olmuşlardır. Sinüs epiteli koruyucu özellik gösterir. Solunan havadaki partikül halinde bulunan yabancı cisimler sinüs mukozasında antijenik etki gösterip, immünolojik yanıt oluşmasına neden olur. Bu durum sinüs mukozasının koruyucu özelliği ile ilişkilidir. Diğer bir koruyucu mekanizma ise, MS'de üretilen mukus yıkama özelliği göstererek mekanik olarak sinüs boşluğunun temizlenmesine yardımcı olur (12).

### 2.4.11. Lateral Pencere Yöntemi ile Sinüs Ogmentasyonu (Açık Sinüs Lift)
<a id="markdown-lateral-pencere-yontemi-ile-sinus-ogmentasyonu-acik-sinus-lift" name="lateral-pencere-yontemi-ile-sinus-ogmentasyonu-acik-sinus-lift"></a>

Açık sinüs lift yöntemi 1975 yılında Tatum tarafından tanımlanmıştır. MS'in lateral duvarından kemik kaldırılır, schneiderian adı verilen sinüs membranına ulaşılır, sinüs membranı kaldırılır. Oluşan subantral boşluğa otojen veya yapay kemik grefti konur ve bölgenin kemikleşmesi beklenir (15).

Açık sinüs lift yöntemi öncesi, maksiller sinüs tomografi vasıtasıyla değerlendirilmelidir. Herhangi bir patoloji varlığı işlem öncesinde teşhiş ve tedavi edilmelidir, gerekliyse hasta kulak burun boğaz hekimine konsülte edilmelidir. İmplant yerleştirilmesi planlanan bölgeye uygun olarak lateral pencerenin yeri belirlenmelidir. Lokal anestezi sağlandıktan sonra mukoperiostal flep kaldırılmalıdır. Sinüs membranına ulaşmak için infrazigomatik bölgede maksiller sinüsün lateal duvarı uygun yöntemlerle kaldırılmalıdır. Sinüs membranı yırtılmayacak şekilde, oluşan pencere çevresindeki kemikten diseke edilir ve yukarı kaldırılır. Oluşan boşluğa greft materyali yerleştirilir. Açılan lateral pencere bölgesi membranla örtülür ve mukoperiostal flep kapatılır. Bu yöntemde en sıklıkla karşılaşılan komplikasyon sinüs membranının perforasyonudur.

Perforasyon durumunda ilgili bölge membranla kapatılmalıdır. Bu durum greft materyalinin sinüs içerisine dağılmasına engel olarak enfeksiyon riskini azaltır (15).

Sinüs lift işlemi yapılmadan önce hastadan doğru anamnez alınmalıdır. Böbrek rahatsızlığı ,diyabeti olan bireyler, baş boyun bölgesine radyoterapi alan bireyler, üst solunum yolu enfeksiyonu olan bireyler dikkatli bir şekilde değerlendirilmelidir, uygun bölümlere konsülte edilmelidir (13).

### 2.4.12. Krestal Yöntem ile Sinüs Ogmentasyonu (Kapalı Sinüs Lift)
<a id="markdown-krestal-yontem-ile-sinus-ogmentasyonu-kapali-sinus-lift" name="krestal-yontem-ile-sinus-ogmentasyonu-kapali-sinus-lift"></a>

Krestal yöntemle sinüs tabanı ogmentasyonu lateral yöntemle sinüs ogmentasyonuna göre daha az invazivdir. Bu yöntemin uygulanabilmesi ve implantın aynı anda yerleştirilebilmesi için minimum 5 mm rezidüel kemik olması gerekmektedir. Bu yöntemde implant bölgesinin sinüs tabanındaki kortikal kemik hissedilene kadar implant frezleri ile drilleme yapılır. En son implant çapına uygun osteotom implant yuvasına yerleştirilir ve çekiç kullanılarak sinüs tabanındaki kortikal kemik kırılır. Kortikal kemik kırıldıktan sonra sinüs membranı kontrollü bir şekilde kaldırılır, fakat bu yöntem lateral pencere yöntemine göre kör bir yöntemdir. Sinüs membranı perforasyonu farkedilmeyebilir. Rezidüel kemik yüksekliğinden 2-3 mm uzun implant yerleştirilir. Bu uygulamada greft de kullanılabilir. Bu yöntem lateral pencere yöntemine göre daha az invaziv olmasına rağmen, sinüs membranı sınırlı miktarda yükseltilir (2-3 mm). Krestal yaklaşımlı sinüs lifting operasyonlarından sonra çekiç darbelerine bağlı olarak bulantı, baş dönmesi, ağrı ve benign paroksismal pozisyonel vertigo meydana gelebilir. Krestal yaklaşım sonucu meydana gelen vertigo en fazla 1 ay içinde geçmektedir. Bu durumu önlemek için hastanın başı operasyon esnasında durdurularak tersi tarafa çevrilmelidir, sonra işleme devam edilmelidir. Bu işlem sırasında birkaç kez tekrarlanmalıdır (16).

## 2.5. Atrofik Maksillanın Dental Rehabilitasyonunda Alternatif Çözümler
<a id="markdown-atrofik-maksillanin-dental-rehabilitasyonunda-alternatif-cozumler" name="atrofik-maksillanin-dental-rehabilitasyonunda-alternatif-cozumler"></a>

### 2.5.1. Kısa İmplantlar
<a id="markdown-kisa-implantlar" name="kisa-implantlar"></a>

Okluzal kuvvetlerin fazla olduğu ve hem kemik miktarı hem de kemik kalitesi düşük olduğu durumlarda uzun ve daha geniş implantların başarısının yüksek olduğu bildirilmiştir. Kısa implantlar uzunluğu 8 mm'den az implantlardır. Nielsen ve Mokcheh, kısa implantların maksiller posterior bölgede, sinüs lift ve uzun implant uygulamasına bir alternatif olabileceğini bildirmiştir. Kısa implant uygulamaları cerrahi riski, maliyeti düşürür ve tedavi süresini azaltır. Bununla birlikte kısa implantların uzun dönem risk faktörleri bilinmemektedir. Anatomik yapılara zarar vermemek amacıyla (Maksiller posterior bölgede sinüs varlığı, mandibula posterior bölgede ise inferior alveolar sinir varlığı) kısa implantların daha çok posterior bölgelerde tercih edilmesine sebep olmuştur. Posterior bölgelerdeki okluzal kuvvetlerin fazla olması, kemik dansitesindeki artış ve kısa implant kullanımına bağlı olarak kron kök oranının değişmesi ve buna bağlı olarak biyomekanik stresler kısa implantlarda başarısızlık nedeni olabilir. Kısa implantlardaki başarısızlığının büyük çoğunluğunun cerrahi işleme bağlı olmadığı, daha çok implantın üst yapısıyla ilişkili olduğu bildirilmiştir. Maksiller posterior bölgede hem kemik kalitesinin hem de miktarının düşük olması kısa implant kullanımında başarısızlığı daha da arttırabilir (17,18).

### 2.5.2. Açılı İmplantlar
<a id="markdown-acili-implantlar" name="acili-implantlar"></a>

Rezorbe olmuş maksillada rutinde kullanılan yöntemlere (sinüs lift, kemik ogmentasyonları) alternatif olarak açılı implantlar ve açılı implantların hemen yüklenmesi gibi bazı tedavi protokolleri üzerine çalışmalar yapılmıştır. Ogmentasyon yöntemleri güncel olarak rezorbe olmuş maksillanın rehabilitasyonunda kullanılsa da cerrahi işlemlerin karmaşıklığı, tedavi süresinin uzaması, komplikasyon oluşma olasılığı, tedavinin maliyeti gibi dezavantajları vardır. Bu nedenle ogmentasyon yapılmasına alternatif olarak; ptergoid, zigoma, maksiller sinüsün ön duvarı, tüber gibi anatomik bölgelere primer stabilitesi iyi açılı implantlar yerleştirilebilir. Rezorbe olmuş maksillada, rezidüel kemiğe yerleştirilen bu tip açılı implantlar, yeteri kadar uzun olduğunda (13 yaklaşık olarak) kemik ogmentasyonları gibi karmaşık işlemlere gerek kalmadan yüksek bir primer stabiliteye sahip olur. İmplantların posteriora doğru açılı yerleştirilmesi protezin anterior-posterior mesafesini optimize ederek düz yerleştilen implantlara göre kantilever uzunluğunu azaltabilir ve molar bölgeye gelebilecek oklüzal kuvveti daha öngörülebilir seviyede karşılar (19,20).

Gherlone ve ark. 60 hastada yaptıkları çalışmada atrofik maksiller posterior bölgeyi lateral pencere yöntemi, transkrestal yöntem ve açılı yöntemle yerleştirilen implantlar ile rehabilite etmişlerdir. Bu çalışmada açılı implantların konvansiyonel yöntemlerle yapılan implantlar kadar başarılı olduğu sonucuna varılmıştır (19). Lin ve ark. yaptıkları sistematik derlemede aksiyel ve açılı olarak yerleştirilen implantları karşılaştırmışlardır. İki grup arasında marjinal kemik kaybı, implant sağkalımı ve protetik komplikasyonlar gibi parametreleri karşılaştırılmıştır. İki grup arasında istatistiksel olarak farklılık bulunmamıştır (21).

### 2.5.3. Pterigoid İmplantlar
<a id="markdown-pterigoid-implantlar" name="pterigoid-implantlar"></a>

Pterigoid implantlar ilk olarak Tulasne tarafından rezorbe olmuş maksillanın en posteriorundan destek alınarak ve posterior kantilever miktarını azaltarak, okluzal kuvvetleri aksiyel olarak kemiğe iletmek için dizayn edilmiştir. Pterigoid bölgeye yerleştirilen implanlar, maksilladan ve sfenoid kemiğin ptergoid kısmından destek alır. Pterigoid tabakadan destek alan implantlar, pterigomaksiller bölgeye yerleştirilen implantlardan daha uzundur ve daha açılılardır. Bölge anatomisinde vital yapılar olduğundan dolayı cerrahi splint (rehberli cerrahi) uygulaması komplikasyon oranını düşürebilir. Anatomik landmark olarak hamular çentiğin kullanılması, pterigoid implant cerrahisinde komplikasyon oranını düşürdüğünü bildirilmiştir. Araujo ve ark. yaptıkları sistematik derleme ve meta-analizde, ileri derecede atrofiye uğramış maksiller posterior bölgeye sahip hastaların rehabilitasyonunda pterigoid implant uygulayarak toplamda 634 hastada 1893 adet pterigoid implantı değerlendirmeye almışlardır. Bu çalışmaya göre pterigoid implantların sağ kalım oranının %94,87 olduğu ve atrofik maksiller posterior bölgenin rehabilitasyonunda pterigoid implantların başarılı olduğu sonucuna varılmıştır (22).

Bidra ve ark. yaptıkları sistematik derlemede 911 implantı 6 yıllık takip sürecinde değerlendirmişlerdir. Bu takip sürecinde 39 pterigoid implantın başarısız olduğu sonucuna varmışlardır. Bu başarısız implantlardan 37'sinin 1\. yılda başarız olduğu tespit edilmiştir. Başarısız implantlardan 30'unun ise üst yapı yapılmadan başarısız olduğu sonucuna varılmıştır. Bu çalışmada pterigoid implantların sağ kalım oranının 6 yıllık takip sürecinde %95.5 olduğu rapor edilmiştir (23).

### 2.5.4. Subperiostal İmplantlar
<a id="markdown-subperiostal-implantlar" name="subperiostal-implantlar"></a>

Subperiostal dental implantlar, mukozanın altına yerleştirilen ve kemiğin üzerine vidalarla sabitlenen metal çerçevesi olan maksillada ileri cerrahi işlemler yapılmasına gerek kalmadan dental rehabilitasyonu mümkün kılar. Subperiostal implantlar, kobalt, krom ve titanyum gibi bileşenlerden oluşur ve biyoetkisizdir. Subperiostal implantlarda mastikatör kuvvetler, çene kemiği ile daha fazla yüzey teması halinde olduğu için, daha geniş yüzeyde aktarılır. Subperiostal implantların, mukozanın altında ve mukozanın üzerinde olmak üzere iki bileşeni vardır. Mukoza altındaki yapı, kemiğin üzerinde protezin desteğinden sorumludur ve çerçeve olarak adlandırılır.Bu çerçeve çene kemiği ile osteoentegre olarak üzerine yapılan proteze ankraj sağlar. Abutmentler ise, mukozadan çıkar ve proteze bağlanır (24).

### 2.5.5. Lefort 1 osteotomisi ve interpozisyonel greftleme (Down Grafting)
<a id="markdown-lefort-1-osteotomisi-ve-interpozisyonel-greftleme-down-grafting" name="lefort-1-osteotomisi-ve-interpozisyonel-greftleme-down-grafting"></a>

Diş kaybına bağlı olarak sadece mandibular anterior bölgede diş varlığında anterior maksillada rezorpsiyon olur. Bu hastalarda maksilla anterior bölgede atrofiye bağlı olarak Sınıf 3 oklüzyon meydana gelir. Sınıf 3 kapanışa ek olarak bu hastalarda artmış intermaksiller mesafe ve çökmüş bir orta yüz profili açığa çıkabilir. İlerleyen yaşla beraber bu atrofi yani ileri derecedeki kemik rezorpsiyonu, yüz profilinde değişikliğe neden olur. Bu durumda sadece dental implantlar için greftleme yapılması optimal bir dental rehabilitasyona olanak sağlamaz. Yüz profilindeki değişimin ortadan kaldırılması, maksillomandibular ilişkinin tekrar sağlanması ve atrofiye bağlı olarak kaybolan yüzdeki mimik hareketlerinin tekrar kazanılması için vertikal yüksekliğin artırılması gerekmektedir. Lefort 1 osteotomisi ve genellikle hacim olarak daha fazla greft imkanı sağlayan posterior iliak kanaldan alınan greft ile yapılan interpozisyonel greftleme, atrofiye bağlı olarak meydana gelen vertikal düzeydeki kaybın tekrar kazanılmasına yardımcı olmaktadır (25).

İleri derecede atrofiye uğramış maksiller alveolar atrofide (Cawood & Howell Sınıf VI) lefort 1 osteotomisi ve interpozisyonel greftleme diğer bir tedavi seçeneğidir. Bu tip atrofide transvers, sagittal, vertikal ve horizontal yönde intermaksiller ilişki değişmiştir. Bununla birlikte maksiller sinüsün pnemotizasyonu implantın hem ideal estetikte ve konumda yerleştirilmesi için mevcut durumu daha da zorlaştırmaktadır. Bu durumda Lefort 1 osteotomisi ile anterior-posterior ve transvers yetersizlikler; interpozisyonel greftleme (inley nasal ve sinus ogmentasyonları) ile de maksilla 3 boyutlu olarak rekonstrükte edilebilir. Böylelikle implantlar 3 boyutlu olarak uygun pozisyonda yerleştirilebilir (26).

### 2.5.6. Distraksiyon Osteogenezi
<a id="markdown-distraksiyon-osteogenezi" name="distraksiyon-osteogenezi"></a>

Distraksiyon osteogenezi (DO), kemikde yapay olarak bir fraktür oluşturarak bir alet aracılığı ile fragmanların birbirinden yavaş yavaş uzaklaştırılması, fragmanların arasında boşluk oluşturulması ve daha sonra bu boşlukta kemik oluşturulmasını amaçlamaktadır. DO'da kemik oluşumu fragmanlara gerilme kuvveti uygulandığında başlar. Gerilme kuvveti, distraksiyon vektörüne paralel kemik oluşumunu uyarır. DO ile kemik uzatılması tekniği ilk olarak 1905 yılında Codivilla tarafından femura uygulanmıştır. Daha sonra 1950'li yıllarda İlizarov ekstremitelerde distraksiyon osteogenezini uygulayarak kemik oluşumu başarılı bir şekilde gözlemlemiştir. Distraksiyon osteogenezinde temel özellik kemik dokusuyla beraber, damar, kas, sinir ve mukoza gibi dokularda da eş zamanlı olarak doku kazanımının sağlanmasıdır. Yumuşak dokularda gerilme kuvveti sonucu meydana gelen bu değişiklikler distraksiyon histogenezi olarak adlandırılır. Maksillofasiyal bölgede ilk distraksiyon osteogenezi, 1992 yılında McCarty ve arkadaşları tarafından hemifasiyal mikrozomili bir hastada gerçekleştirilmiştir. Bu tekniğin kullanımı, son yirmi yılda kraniyomaksiller bölgede yaygınlaşarak sıklıkla uygulanan bir prosedür haline gelmiştir (27).

**Distraksiyon Osteogenezi Aşamaları**

Distraksiyon osteogenezinin aşamaları, preoperatif dönem, operatif dönem, latent dönem, distraksiyon dönemi, konsolidasyon ve retansiyon döneminden oluşmaktadır.

**Preoperatif Dönem:** Bu dönemde hastanın planlaması yapılır. Hastanın fotoğraflarının ve röntgenlerinin değerlendirilmesi klinik inceleme yapılır. Hastanın yaşı, büyüme potansiyeli, dişlerin durumu, oral hijyen, distraksiyon yapılacak bölgenin durumu, hastanın genel durumu ve distraksiyon miktarı değerlendirilir (27).

**Operatif Dönem:** Distraksiyon osteogenezinin bu fazında kemik kesileri yapılır ve distraksiyon aygıtı yerleştirilir. Kemik kesileri elde edilmesi istenen kemiğin miktarına göre yapılmalıdır. Kemik kesileri yapılırken, ilgili bölgedeki anatomik yapılara dikkat edilmelidir. Bukkal taraftaki kesiler önce tamamlanmalıdır, daha sonra lingual taraftaki kemik osteotomlarla yavaş bir şekilde ayrılarak yeşil ağaç kırığı meydana getirilmelidir. Fakat maksillofasyal bölgede kanlanma iyi olduğundan dolayı direkt olarak kesiler de önerilmektedir (27).

**Latent Dönem:** Kemik kesileri oluşturulduktan sonra, distraksiyon aletinin aktive edilmeden bekletildiği dönemdir. Genel olarak bu süre ortalama 5-7 gündür. Fragmanlar ayrılmaya başlamadan önce iyileşmenin başlaması amaçlanmaktadır. Latent dönemdeki bekleme, hastanın yaşına göre değişmektedir. Latent dönem uzun veya kısa tutulduğunda komplikasyonlar meydana gelebilir. Kallusun olgunlaşması için latent dönem büyük bir önem arz etmektedir. Distraksiyon beklenenden erken zamanda olursa, kallus olgunlaşmadığından kallusa kıkırdak elementler eşlik edebilir. Buna bağlı olarak oluşan kemikte mekanik dayanıklılık az olabilir. Bununla birlikte, latent periyod beklenenden uzun olursa kallus kemiğe benzer bir yapıya dönüşebilir ve distraksiyon aleti fragmanları ayıramayabilir (27).

**Distraksiyon dönemi:** Distraksiyon aletinin aktive edildiği kemik fragmanlarının birbirinden ayrıldığı dönemdir. Bu fazda dikkat edilmesi gereken 3 parametre vardır. Bunlar; distraksiyon hızı, distraksiyon ritmi ve distraksiyon süresidir. Distraksiyon hızı genel olarak günde 0.5 ile 1 mm arasında önerilmektedir. Pediatrik hastalarda metabolizma hızı yüksek olduğundan distraksiyon hızı ve ritmi yükseltilebilir. Maksillofasyal bölgede günde 2 kez 0.5 mm olarak tanımlanmıştır (27).

**Konsolidasyon Dönemi:** Bu dönemde distraksiyon aleti deaktive edilir, kazanılan kemiğin maturasyonu sağlanır. İstenilen miktarda kemik kazanımı sağlandıktan sonra alet kilitlenir ve bir süre beklenir. Bu süreçte matür olmayan kemiğin matürasyonu sağlanır ve genel olarak bu süre 6-8 haftadır. Distraktör iyileşme süresince fragmanların iyileşmesini sağlayacak şekilde rijit olmalıdır (27).

**Retansiyon Dönemi:** Distraksiyon aletinin çıkarılmasından sonraki dönemi kapsamaktadır. Distraksiyon osteogeneziyle meydana gelen kemiğin remodelasyonu yaklaşık olarak 2 yıl devam eder.

DO'nin endikasyonları oldukça geniştir. Çeşitli kraniyofasial, dentofasial ve dentoalveolar deformitelerin tedavisinde kullanılabilir. İmplant yerleştirilmesi için uygun olmayan alveolar kemik, distraksiyon osteogenezi ile implant için uygun hale getirilebilir.

Bu yöntem alveolar split yöntemine benzemektedir. Distraksiyon osteogenezinde vertikal defektler çözülebilirken, horizontal defektlerin çözümünde yetersiz kalabilir ve ek tedavi (greftleme) gerekebilir. Alveolar distraksiyonda midkrestal olarak insizyon yapılır flep kaldırılır, defektin bazalinden ve distraktörün anterior posteriorundan kesi yapılır, fragmanlar osteotomla serbestleştirilir, distraktör yerleştirilir.Yaklaşık olarak bir hafta beklenir (konsolidasyon) daha sonra distraktör aktive edilir. Hasta distraktörü evde kendisi her gün aktive edebilir. Yeterli miktarda kemik kazanımı olduktan sonra implant uygun pozisyonda yerleştirilebilir. Bu yöntemin avantajı kemik ogmentasyonları olmadan kemik miktarının artırılması ve kemikle beraber yumuşak dokunun da artırımının sağlanmasıdır (28).

### 2.5.7. Zigomatik İmplantlar
<a id="markdown-zigomatik-implantlar" name="zigomatik-implantlar"></a>

Atrofiye uğramış maksilla, sabit bir dental protetik planlama için hem yerleştirilecek implant sayısını hem de implantların lokalizasyonunu etkilemektedir. Protetik planlamaya uygun sayıda ve lokalizasyonda atrofik maksillaya implant yerleştirmek için kemik ogmentasyonları yapılması gerekebilir. Kemik ogmentasyonlarının maliyetli ve tedavi sürelerinin uzun olmasından dolayı, hastalar bu süreci kabul etmeyebilir. Atrofik maksillanın rehabilitasyonunda yukarıda belirtilen tedavi seçeneklerine (ogmentasyonlar, kısa implantlar, sinüs tabanı greftlemesi, açılı implantlar, tüber ve pterigoid implantlar) ek olarak zigomatik kemikten ankraj alınarak yerleştirilen implantlar son yıllarda popularite kazanmıştır. Zigomatik implantlar, ileri kemik ogmentasyon işlemlerine gerek kalmadan atrofik maksillanın kısa sürede sabit protetik rehabilitasyonuna yardımcı olur (29). Zigomatik implantların, rekonstrüksiyon yapılarak konvansiyel implant uygulanan hastalarda, hasta açısından daha az maliyetli ve hastada daha az morbititeye neden olabileceği bildirilmiştir (30).

Zigomatik implantlar ilk olarak 1990'lı yıllarda Brånemark tarafından kullanıldı. Daha sonra implantlar üzerinde modifikasyonlar yapıldı. Zigomatik implantların uzunluğu 35-55 mm arasında değişmektedir. Bu implantlar alveolar kret ve zigomatik kemiğin flap kaldırılarak açığa çıkarılması yoluyla intraoral olarak yerleştirilmektedir. Zigomatik implantlar, alveolar ve zigomatik kemiğin medialine yerleştirilir ve osseointegrasyonu standart implantlarla benzerdir. Zigomatik implantların zigomatik kemik ile birleşen 2/3'lük bölümünde çapı 4 mm iken, alveolar kemikle birleşen 1/3'lük kısmında ise yaklaşık olarak 5 mm'dir (13).

Zigomatik implant uygulama setleri, dental implant setleri ile benzerlik göstermekte olup drilleme frezleri daha uzun ve zigomatik implant ameliyatında yanak bölgesinde travma olmaması için zigomatik dril koruyucu bulunur.

### 2.5.8. Zigomatik Kemik Anatomisi
<a id="markdown-zigomatik-kemik-anatomisi" name="zigomatik-kemik-anatomisi"></a>

Zigomatik kemik, yüz iskeletine hem vertikal hem de horizontal destek sağlar ve yüz projeksiyonunda önemli bir role sahiptir (Şekil 4,5). Kalın bir kemik olan zigoma yanak tarafında iç bükey, temporal tarafta ise dış bükey kontüre sahiptir ve dörtgen şeklindedir (31).

Zigomatik kemik, dört kemikle eklem yapan pramide benzeyen bir kemiktir. Zigoma, frontal kemiğin zigomatik çıkıntısı vasıtasıyla frontal kemikle, temporal kemiğin zigomatik çıkıntısıyla temporal kemikle, sfenoid kemiğin zigomatik çıkıntısıyla, sfenoid kemikle ve maksillanın zigomatik çıkıntısı vasıtasıyla maksilla ile eklem yapar (Şekil 6).** Zigomatik kemik böylelikle lateralde zigomatik arkı anteriorda yüzün ön duvarını meydana getirir. Süperiorda ise göz küresinin lateral desteğini oluşturur (32).

Zigomatik kemik, maksillanın anterioru ve orbitanın tabanına destek verecek şekilde maksiller kemikle geniş alandan eklem yaparak yüzün ön duvarının desteklenmesinde önemli bir rol oynar Zigoma, maksilla ile birlikte göz tabanını oluşturur. Bu iki kemik geniş bir yüzeyde, infraorbital foramenin lateralinde eklem yapar. Zigomatik kemiğin frontal kemikle eklem yaptığı çıkıntı diğer komşuluklara göre daha kalındır.Fasiyal, orbital ve temporal yüzeyleri üçgen şeklindedir. Zigomanın frontal kemikle eklem yaptığı bölge, kırık fiksasyonunda plak yerleştirilen bölgelerdendir. Zigomatik kemiğin temporal çıkıntısı düzdür ve arkaya doğru uzanarak temporal kemiğin zigomatik çıkıntı ile eklem yapar. Bu yapı zigomatik arkı oluşturur (Şekil 7). Zigomatik ark incedir ve genellikle lateralden gelen kuvvetler nedeniyle kırılmaktadır. Zigomanın temporal yüzeyi, zigomatikofasiyal forameni içerir. Maseter kası, zigomatik kemiğinin gövdesi ve zigomatik arktan köken alır. Bununla birlikte temporal ve zigomatik kaslar için yapışma alanı sağlar (32).

### 2.5.9. Zigomatik İmplant Endikasyonları
<a id="markdown-zigomatik-implant-endikasyonlari" name="zigomatik-implant-endikasyonlari"></a>

Zigomatik implantlar; diş çekimine, travmaya ve enfeksiyona bağlı olarak ileri derecede rezorbe olmuş, vertikal ve horizontal olarak yeterli olmayan olgularda tercih edilir (33). Bununla birlikte, ileri derecede pnömatize olmuş maksiller sinüs varlığında, sinüs ogmentasyonları gibi komplike işlemlere alternatif olarak zigomatik implantlar yapılabilmektedir. Maksillada herhangi bir nedenle meydana gelmiş defektler, oral kavite ve nazal kavitenin ilişkisine neden olabilir. Zigomadan destek alınarak yapılacak implantlar, oral kavite ve nazal kavite ilişkili olan bireylerde, kaybedilen çiğneme, konuşma, fonasyon ve yutkunma fonksiyonunu geri getirebilir ve estetik problemleri ortadan kaldırabilir. Maksillektomi yapılan hastalarda, rutinde kullanılan obturatörlerin stabilizasyonu artırmak amacıyla zigomatik implantlar kullanılabilir ve hastanın yaşam kalitesi artabilir (34).

Aşırı derecede rezorbe olmuş maksiller olgularda; sinüs tabanı ogmentasyonu, yönlendirilmiş doku rejenerasyonu (GBR), Lefort 1 osteotomisi ve iliak kemikle interpozisyonel greftleme, pterigoid bölgeye yerleştirilen implantlar ve açılı yerleştirilen implantlar gibi aşamalı tedavi gerektirebilir. Tedavi aşamasında meydana gelebilecek komplikasyonlar tedavi başarısını etkileyebilir (sinüs membran ekspozu, donör saha morbiditesi). Sinüsün geniş alanda pnömatize olduğu ve rezidüel kemiğin yetersiz olduğu olgularda zigomatik implantların tercih edilmesi, greftleme ve iki aşamalı tedavi gereksinimini ortadan kaldırır (35).

Zigomatik implantlar, maksillektomi sonrası meydana gelen defektleri ve ileri derecede rezorbe olmuş maksillayı rehabilite etmek amacıyla tercih edilir. Bununla birlikte sistemik bir rahatsızlığa bağlı olarak meydana gelen maksiller atrofide de zigomatik implantlar rehabilitasyonda kullanılabilir (36,37).

Brånemark ve ark. 1980'li yıllarda zigomatik implantları tümör rezeksiyonu sonrası meydana gelen defektleri ve konjenital defektleri tedavi etmek amacıyla kullanmıştır. Fakat günümüzde kullanım amaçları daha da artmıştır. Aşırı derecede atrofik maksillanın (Tip 4 kemik) rehabilitasyonunda günümüzde sıklıkla tercih edilmektedir (38).

Maksillada anterior bölge ileri derecede atrofik ve 10 mm'den az rezidüel kemik olgularında 'quad zigoma' konsepti tercih edilmektedir. Anterior bölgeye kısa implant ve posterioru ise zigomatik implantlar ile rehabilite etme tedavinin başarısını düşürebilir.

Maksiller anterior bölgede kısa implantı, posteriorda zigomatik implant ile provizyonel bir bar vasıtasıyla bağlamak kısa implant üzerinde uygun olmayan bir kuvvet dağılımına neden olabilir ve tedavi başarısını düşürebilir. Bu nedenle anteriorda 10 mm'den az rezidüel kemik olgularında quad zigoma konsepti tedavi başarını artırabilir (39,40).

Zigomatik implantların genel endikasyonları ise;
1. Aşırı rezorbe olmuş maksiller posterior bölgede premolar veya molar bölgede diş olmaması,
2. Maksillektomi yapılan bireylerde (parsiyel veya total) meydana gelen defektlerin rehabilitasyonunda,
3. Maksiller anterior bölgede implant yerleştilmesine olanak sağlayan (minimum 2 implant) fakat maksiller posterior bölgede ogmentasyon yapılmadan aksiyel açılı implant yapılması mümkün olmayan olgular,
4. Maksiller anterior bölgede greftlemeyi takiben aksiyel açılı implant yapılması mümkün olan fakat posterior bölgede de ogmentasyon gerektiren olgularda zigomatik implant endikasyonu vardır (5).

Residüel kemik miktarına göre rezorbe olmuş maksillada tedavi türü değişmektedir. Tedavi planlanırken anterior ve posteriordaki kemik değerlendirilmelidir. İşlem öncesinde konik ışınlı dental tomografi (CBCT) zigomatik implant planlanan ve etrafindaki anatomik yapılar (maksiller sinüs) ve patoloji varlığı değerlendirilmelidir (5).

Maksilla kendi içerisinde 3 alt bölgeye (premaksiller, promolar ve molar bölgeye) ayrılarak değerlendirilebilir ve her bölgeye tedavi protokolü önerilebilir.

- 1\., 2\. ve 3\. bölgede yeteri kadar rezidüel kemik varlığında aksiyel implantlar yerleştirilebilir.
- 1\. ve 2\. bölgelerde yeteri kadar rezidüel kemik varlığından yaklaşık 6 implant yerleştilebilir, 3\. bölgede kemik yetersiz olduğundan en distaldeki implant distale açılı yerleştirilebilir.
- Sadece 1\. bölgede yeteri kadar rezidüel kemik varlığında anterior bölgeye konvansiyonel implantlar, posteriora ise zigomatik implantlar yerleştirilebilir.
- 1\., 2\. ve 3\. bölgede yeteri kadar rezidüel kemik yoksa, 'quad zigoma' prensibiyle rehabilitasyon yapılabilinir.

  Bölge 1'de rezidüel kemik yeterli değilse, bölge 2 ve 3'te yeteri kadar rezidüel kemik varsa anterior bölge zigomatik implantlarla posterior bölge ise; aksiyel implantlarla rehabilite edilir (41).

### 2.5.10. Zigomatik İmplant kontrendikasyonları
<a id="markdown-zigomatik-implant-kontrendikasyonlari" name="zigomatik-implant-kontrendikasyonlari"></a>

Akut sinüs enfeksiyonu olan hastalara, üst solunum yolu enfeksiyonu olan hastalara, maksiller ve zigomatik kemikteki patolojileri olan hastalara, kontrol altında olmayan sistemik rahatsızlığı olan hastalara ve malign tümör hastalığı olan bireylere, baş boyun bölgesine herhangi bir nedenle radyoterapi almış, bifosfonat kullanmış bireylere, zigomatik implant yapmak kontrendikedir (38,42).

### 2.5.11. Zigomatik İmplant Uygulama Teknikleri
<a id="markdown-zigomatik-implant-uygulama-teknikleri" name="zigomatik-implant-uygulama-teknikleri"></a>

Zigomatik implant cerrahisinde 4 teknik tanımlanmıştır. Her tekniğin kendine özgü avantajı ve dezavantajı vardır. Hangi tekniğin seçileceğine zigomatik implant planlanan bölgenin anatomisine göre karar verilir.

Zigomatik implant cerrahisinde ilk olarak 1980'lerde intrasinüs tekniği tanımlanmıştır. Diğer teknikler intrasinüs tekniği üzerinde modifikasyonlar yapılarak tanımlanmıştır. **İntra Sinüs** tekniğinde insizyon alveolar kretin palatinalinden başlanarak her iki tarafta birinci molarlar arası insizyon yapılır, flep maksillanın laterali ve zigomatik çıkıntı açığa çıkarılarak, Lefort-1 osteotomisindeki benzer bir şekilde kaldırılır. İnfraorbital sinir görülmeli, kretin palatinali ve bukkali mutlaka açığa çıkarılmalıdır. İntrasinüs tekniğinde sinüs membranının kaldırılması gerektiğinden, zigomatik kretin inferiorundan piezo veya döner uçlu aletler kullanılarak sinüs liftingte kullanılan pencereye benzer bir şekilde osteotomi yapılır. Sinüs penceresinin boyutu, zigomatik implant drilinin ve implantın sinüsün içerisinden zigomatik kemiğe girişinin görülmesine izin veren bir boyutta olması gerekmektedir. Tavsiye edilen boyut 10×5 mm'dir. Lateral pencere oluşturulduktan sonra sinüs membranı inferiordan, lateralden ve süperiordan dikkatli bir şekilde diseke edilmelidir. İntrasinüs tekniğinde sinüs membranının kaldırılması zigomatik implantın başarısı için gerekli değildir, fakat oroantral fistül oluşumu ve sinüzit oluşma olasılığını azaltabilir. Sinüs membranı kaldırılarak, drilleme ve implantın yerleştirilmesi sırasında sinüs membranının perforasyonu önlenir. Böylelikle komplikasyon olasılığı azaltılır. Protetik ve cerrahi planlamaya göre, implantın başının çıkacağı noktadan osteotomiye başlanır. Osteotomi süperior, lateral ve posterior yönde olmalıdır. Osteotomi alveolar kretten başlanarak sinüsün içerisinden zigomatik kemiğin süperior kortikal tabakasında sonlanır. Drilleme aşamasında komşu yumuşak dokulara zarar vermemek için drill guide kulanılmalıdır. Konvansiyonel implantlarda olduğu gibi, ısınmayı engellemek için bol irrigasyon yapılmalıdır, planlanan implant çapına kadar drilleme yapılır. Derinlik ölçer ile osteotomi uzunluğu teyit edilmelidir. Döner aletle yavaş hızda zigomatik implant yerleştirilmelidir, implantın apeksi zigomanın süperior korteksine ulaşmalıdır. Daha sonra implant başı, alveolar kretle uygun pozisyonda olması için konumlandırılır (Şekil 8) (38,43).

İntrasinüs tekniği Stella ve Warner tarafından modifiye edilerek **Sinüs-Slot** tekniği tanımlanmıştır (Şekil 9). Bu teknikte de implant sinüs içerisinde ilerlemektedir. Bu teknikte alveolar kemiğin 5 mm süperiorundan plot drillemeye başlanır, zigomatik kemiğin butresinin üst kısmında drilleme sonlanır. Daha sonra implant için yapılacak drillemeler plot drill üzerinden olmaktadır. Bu teknikte implant maksiller kemiğin lateral duvarından direk olarak zigomatik kemiğe yerleştirilir. Bu teknikte lateralden pencere açılmaz, sinüs membranı perforasyonu riski azalır. Sinus-Slot tekniğinde İntra Sinüs tekniğine göre implant daha lateralde olduğundan dolayı implantın başı alveolar kret tepesindedir, bu durum palatinal kantilever mesafesini azaltır (38).

Bazı hastalarda maksillanın lateral duvarındaki konkaviteye bağlı olarak intrasinüs veya sinüs slot tekniğinin uygulanması zigoma implantının palatinalde konumlanmasına neden olarak protezin daha palatinalde konumlanmasına neden olabilir. Bu durum protezin damak yapısının büyük olmasına neden olabilir. Protezin konumuna bağlı olarak fonasyon ve protezin temizlenme problemi ortaya çıkar. Maksiller sinüsün duvarında konkavite olduğunda implantı doğru konumda yerleştirmek amacıyla **Ekstra Sinüs** tekniği tanımlanmıştır. Ekstra Sinüs yönteminde, zigoma implantı konkaviteye bağlı olarak sinüsün lateral duvarıyla temas etmez, fakat implantın başı alveolar kret tepesinde lokalize olur. İmplant alveolar kemikten çıktıktan sonra direkt olarak zigomatik kemikten ankraj alır (Şekil 10) (38,44).

Zigoma implantının yerleştirilmesinde diğer teknik ise **Ekstra Maksiller** yaklaşımdır. Ekstrasinüs tekniğinde olduğu gibi, bu yöntemde de implantın sinüsle ilişkisi yoktur. Bu yöntemde implant alveolar kemiğin tepesinde temas eder ve zigoma temasından önce bir yol oluşturur. Böylelikle zigomatik implant protetik olarak uygun bir pozisyonda yerleştirilebilir. Bu yöntemde implant sadece zigomatik kemikten ankraj almaktadır. Protezin boyutu bu teknikte küçüktür. Buna bağlı olarak konuşmada ve ağız hijyeninde problemlere neden olabilir. Protezin yeteri kadar okluzal kuvvetlere maksiller destek olmadığından dolayı rezistans gösteremez (38).

Aparicio ve ark. her bireyin anatomisi farklı olduğundan dolayı anatomi-rehberli cerrahi (Zgomatic-Anatomy Guided Approach-ZAGA) konseptini tanımlamışlardır. ZAGA konseptine göre implant gövdesi, sinüsün lateral duvarı ve zigomanın gövdesi arasında 5 çıkış profili ortaya konulmuştur.

1. **ZAGA TİP 0:** Maksillanın anterior duvarı düzdür**.** Osteotomi maksillanın lateral duvarında ilerler. İmplant zigomatik kemiğe sinüs içerisinden ilerler (Şekil 11).
2. **ZAGA TİP 1:** Maksillanın ön duvarında hafif bir konkavite vardır. Osteotomi alveolar kemik içerisinde başlar. Proteze doğru konum vermek için zigomatik butrese doğru ilerken maksillanın ön duvarı perfore edilir, zigomatik kemikten ankraj alınır (Şekil 12).
3. **ZAGA TİP 2:** Maksillanın ön duvarı tip 1'e göre daha konkavdır. İlk osteotomi alveolar kret üzerindedir. Protezin doğru konumlanabilmesi için implant lateral duvarı perfore eder. İmplant gövdesinin büyük kısmı sinüs dışarısındadır.
4. **ZAGA TİP 3:** Maksillanın anterior duvarı çok konkavdır. Osteotomi palatinalden başlar, maksillanın lateralini perfore eder ve zigomaya ulaşır. İmplantın gövdesiyle maksillanın laterali arasında boşluk vardır.
5. **ZAGA TİP 4:** İmplant başı çok atrofik maksillada çok ince palatinal kemiği perfore etmeden implant ideal pozisyona ekstramaksiller olarak yerleştirilir (Şekil 15).

Zigomatik implant cerrahisinde farklı flep tasarımları yapılabilir. Zigomatik implant cerrahisi genellikle genel anestezi altında, hasta nazal olarak entübe edilerek yapılır. Lefort 1 insizyonu yapılarak mukoperiostal flepin kaldırılması zigomatik implant cerrahisinde geniş bir bölgenin açığa çıkarılması açısından önemlidir. Lefort 1 insizyonu yapılarak mukoperiostal flepin manipüle edilmesi zigoma gövdesinin açığa çıkarılması açısından önem arz etmektedir, post-operatif dönemde flepin açılma riskini azaltır (Şekil 16).

Lefort 1 insizyonuna alternatif olarak midkrestal veya palatinale konumlu insizyon yapılarak mukoperiostal flep kaldırılır, zigomatik kemiğin gövdesi açığı çıkarılır (Şekil 17).

Zigomatik implant cerrahisinde mukoperiostal flep kaldırıldıktan sonra infraorbital sinirin ve cerrahi yapılacak maksillanın lateral yüzü ve zigomanın gövdesi açığa çıkarılır, cerrahi oryantasyon sağlanır (Şekil 18).

Zigoma implantı cerrahisinde oryantasyonun kaybedilmemesi önem arz etmektedir. İatrojenik olarak orbital penetrasyonu engellemek amacıyla referans noktaları şeçilmelidir. Bu referans noktaları, zigomatik kemiğin frontal prosesinin mediyalini ve zigomatik çukurunu açığa çıkaracak şekilde olmalıdır. Sinüs membranının diseke edilmesi için infrazigomatik bölgede pencere açılır, sinüs mebranı diseke edilir (Şekil 19,20,21).

Zigomatik implantın başının mümkün olduğunca kret tepesinde ve posteriorda konumlanması hem protetik açıdan hem de molar bölgede çiğneme kuvvetin optimal olması açısından önem arz etmektedir (Şekil 22).

Zigomatik implantın giriş yerini belirlemek amacıyla kret tepesinde nokta belirlenir. Zigomatik kemiğin ve sinüsün lateral duvarınının anatomise bağlı olarak implantın konumu belirlenir (Şekil 23).

İmplant yuvasının hazırlanması sırasında dirilleme yaklaşık olarak 2000 rpm devirde yapılmalıdır. Dirilleme sırasında kemiğin ısınmasını önlemek amacıyla bol miktarda serumla irrigasyon yapılmalıdır. Zigomatik implantın drilleri uzun olduğundan dolayı, etraftaki yumuşak dokulara zarar vermemek için dokular yeteri kadar ekarte edilmelidir. Rond frezle palatinal bölgede işaretleme yapılarak implantın giriş noktası belirlenir. Rond frezle sinüse doğru osteotomi yapılır. Frezin konumu sinüs penceresine ve zigomatik çukura yerleştilmiş olan ekartöre göre belirlenir (Şekil 24).

Zigomatik kemiğe penetrasyon, sinüsün posteriordan süperiora doğru pilot frez kullanılarak zigomanın dış korteksine kadar gerçekleştirilir. Bu aşamada, çevre dokuların hasar görmesinden ve zigomanın dış korteksinin perfore edilmesinden kaçınılmalıdır. Ardından, oluşturulan kavite, son drill (final matkap) kullanılarak genişletilir. Osteotomi derinliği, derinlik ölçer ile saptanır. Yerleştirilmesi planlanan implantın uzunluğu teyit edildikten sonra zigomatik implant uygulaması gerçekleştirilir. Zigomatik implantın yerleştirilmesi sırasında üç kritik faktör dikkate alınmalıdır:

1. İmplantın sinüs boyunca konumunun radyografik veya klinik olarak doğruluğu teyit edilmelidir.
2. Eğer drillenen uzunlukta implant yerleştirilmeden önce dahi en az 45 N/cm<sup>2</sup>'lik bir sıkışma kuvveti (insertional torque) elde ediliyorsa, bu durum osteotominin tam olarak tamamlanmadığını işaret eder. İmplantı yerleştirmek için aşırı zorlama yapılmamalıdır; aksi takdirde taşıma parçası (implant carrier) kırılabilir. İmplant çıkarılmalı ve osteotomi işlemi yeniden yapılmalıdır.
3. Altıgen formdaki zigoma implant başının, oklüzyon ile uyumlu bir şekilde angulasyonu sağlanmalıdır.

Zigomatik implantın sinüs kavitesinden geçirilerek zigomatik kemikteki hazırlanan yuvaya yerleştirilmesi sırasında implantın doğru açılanması (angulasyonu) esastır (Şekil 25).

### 2.5.12. Zigomatik İmplantların Komplikasyonları
<a id="markdown-zigomatik-implantlarin-komplikasyonlari" name="zigomatik-implantlarin-komplikasyonlari"></a>

Zigomatik implant cerrahisi süresince ve sonrasında gözlemlenen komplikasyonlar literatürde şu şekilde tanımlanmıştır (38,45):
- Yumuşak doku enfeksiyonları (apse formasyonu)
- Sinüs mukozasının perforasyonu (Schneider membran perforasyonu)
- Oroantral bağlantı oluşumu (oroantral fistül)
- Maksiller sinüs enfeksiyonu (sinüzit)
- Peri-orbital ve konjonktival bölgede ekimoz/hematom oluşumu
- Gingival doku proliferasyonu (diş eti hiperplazisi)
- İmplantın üzerini örten diş etinde açılma (gingival dehissens)
- Orbita tabanının veya infratemporal fossanın penetrasyonu/perforasyonu
- Yanak bölgesinde duyu kaybı (parestezi/hipoestezi)
- Epistaksis (burun kanaması)
- Zigoma bölgesinde amfizem (subkutanöz amfizem) oluşumu
- Peri-implantitis
- İmplantın çıkarılması (eksplantasyon), osseointegrasyon başarısızlığına veya enfeksiyona sekonder olarak
- Zigomatik implant bileşenlerinin fraktürü
- Protetik başarısızlıklar/komplikasyonlar

Zigomatik implant cerrahisi ile ilişkili olarak en sık rapor edilen komplikasyon sinüzit ve maksilller sinüs enfeksiyonudur (30). Sinüzit gelişme nedenleri arasında; meydana gelen cerrahi debrisin ostiumu tıkaması, sinüs membranının perforasyonuna bağlı olarak oral kavitedeki bakterilerin sinüs kavitesine geçmesi, cerrahi öncesi hazırlık protokollerin uygun yapılamaması (asepsi \- antisepsi), zigomatik implantın fonksiyonu sırasında horizontal yöndeki hareketlerin sinüsün havalanma mekanizmasını değiştirmesi sayılabilir. Sinüzit değerlendirmesinde, ilgili tarafta sinüsün CBCT görüntülemesinde radyoopak bir görüntü vermesi sinüzit tanısında önemlidir. Hastadan alınan anamnezde ise, sinüste doluluk hissetmesi, postnazal akıntı, ilgili tarafta baş ağrısı, kötü koku gibi bulgular sinüzit olgusunu açıklar (46). Zigomatik implantlarla ilişkili olarak sinüs enfeksiyonunun gelişmesi implant gövdesinin sinüs membranından yabancı bir madde reaksiyonu oluşturması olabilir (5). Zigomatik implanlara bağlı olarak gelişen sinüs enfeksiyonların yönetiminde medikal ve cerrahi tedavi uygulanır 46–48. Ostiumun tıkanmasına bağlı olarak meydana gelen sinüzitte medikal tedaviye yanıt alınamımışsa, fonksiyonel endoskopik sinüs cerrahisi yapılarak ostiumun açılması sağlanır (46).

Zigomatik implant cerrahisinin oroantral açıklık ve fistül oluşumuna neden olduğuna dair literatürde çalışmalar vardır. Zigomatik implant yapılan hastalarda alveolar kemik ileri derecede rezorbe, maksiller sinüsün pnemotizasyonu ve palatinal kemik ince olduğundan dolayı oroantal ilişki oluşma olasılığı artmaktadır. Ameliyat sırasında oluşan oro-antral ilişki iyileşme süresince oro-antal fistüle dönüşebilir, zigomatik implantın kaybı ile sonuçlanabilir. Bu nedenle işlem sırasında meydana gelen oroantral ilişkinin bişat yağ dokusuyla kapatılması önerilmektedir. Zigomatik implantın kaybıyla oluşan oro-antral fistül vakarında bişat yağ dokusuyla onarımda fistülün tekrar oluşmadığı bildirilmiştir. Zigomatik implanta bağlı olarak meydana sinüs enfeksiyonlarında primer olarak implant eksplante edilmez, medikal tedaviye başlanır. Medikal tedavi yeterli olmadığında endoskopik sinüs cerrahisi uygulanır. Eğer endoskopik sinüs cerrahisinden de sonuç alınmazsa implant explante edilir (5).

Zigoma bölgesinde yumuşak dokuların diseksiyonu ve işlem sırasında dokuların ekartasyonuna bağlı olarak infraorbital sinirde travmanın derecesine göre geçici veya kalıcı his kaybı oluşabilir (49). Vrielinck ve ark. 302 hastada 940 zigomatik implant yerleştirmişlerdir. Bu çalışmada 8 hastada geçici parestezi oluştuğu, 4 hastada ise kalıcı parestezi olduğu bildirilmiştir (50).

Orbital kavitenin zigomatik kemiğe yakın komşuluğu olduğundan dolayı, zigomatik implantlar ile ilişkili olarak orbital komplikasyonlar meydana gelebilir (51). Krauthammer ve ark. yaşlı bir hastadan zigomatik implantın oküler penetrasyonu sonucu lateral kantustan kan gelmesi ve hastanın gözlerini abdüksiyon hareketlerinde bozulma meydana geldiğini gözlemlemiştir. İmplantın eksplante edilmesi yapılan göz ameliyatına rağmen gözün hareketlerinin uzun dönemde normale dönmediğini bildirmişlerdir (52).

# 3. GEREÇ VE YÖNTEM
<a id="markdown-gerec-ve-yontem" name="gerec-ve-yontem"></a>

## 3.1. Gereç
<a id="markdown-gerec" name="gerec"></a>

Çalışmamız 29/12/2020 tarih ve 48670771-514.10 sayılı İstanbul Prof. Dr. Cemil Taşçıoğlu Şehir Hastanesi Etik Kurulu'nun toplantısında alınan kararla retrospektif olarak planlanmıştır.

Aparicio ve arkadaşları 2020 yılında zigomatik implant başarı kriterlerini revize etmiş olup, sonuç olarak bu implantları; Success (I-II-III), Survive, Failure (Başarılı, Sağkalan, Başarısız) olarak kategorize etmişlerdir. Başarı kriterlerini ise 2014 yılında yayınladıkları gibi 1- Protetik ofset (alveolar krete olan uzaklık ), 2-Rinosinüs patoloji varlığı (sinüzit), 3-İmplant çevresi yumuşak doku sağlığı 4-İmplant stabilitesi derecesine göre belirlemişlerdir. Çalışmamız bu başarı kriterlerine göre yapılmıştır.

### 3.1.1. Zigomatik İmplant Başarı İndeksi
<a id="markdown-zigomatik-implant-basari-indeksi" name="zigomatik-implant-basari-indeksi"></a>

Zigomatik İmplant Başarı Kriterlerinde 1.2.ve 3\. (I,II ve III) grupta olan implantlar Success (Başarılı), 4\. (IV) grupta olanlar Survive (Sağkalan), 5\. (V) grupta olanlar ise Failure (Başarısız) olarak değerlendirilir. Bu değerlendirmede zigomatik implantlar herbir başarı kriteri için ayrı ayrı değerlendirilir.

**ORIS kriterleri** olarak adlandırılan (O:Prosthetic Offset, R:Rhinosinus associated patology, I: Peri-implant soft tissue condition, S:Stability) zigomatik implant başarı indeksi 4 kriteri barındırır. 1\. başarı kriteri olan protetik offset ;zigomatik implantın, alveolar kretin orta hattından ne kadar uzakta olduğu, yani sapma miktarı mm cinsinden ölçülerek bulunur. Zigomatik implantın baş kısmı palatinalde ise artı (+), bukkalde yer almışsa eksi (-) olarak değerlendirilir. Bu değer sayısal olarak arttıkça zigomatik implantın başarı oranı azalır ve palatinalde 15 mm veya bukkalde 5 mm den daha fazla protetik ofset var ise zigomatik implant başarısız olarak değerlendirilir. 2\. başarı kriteri ise, rinosinüs patoloji varlığı, yani sinüslerde var olan enfeksiyon varlığı ile ilgili olup bu patolojinin varlığı (ilaç ve cerrahi tedavi ile geçmeyen), zigomatik implantın başarı oranını azaltır ve bu durumda zigomatik implant başarısız olarak değerlendirilir. 3\. başarı kriteri olan implant çevresi yumuşak doku sağlığı; diş eti çekilmesi, enflamasyon ve enfeksiyon varlığını kapsar ve bu durumda (zigomatik implantın çevresindeki tedavi ile sağlıklı hale gelmeyen yumuşak doku varlığı) zigomatik implantın başarı oranı azalır ve zigomatik implant başarısız olarak değerlendirilir. 4\. başarı kriteri olan zigomatik implant stabilitesi ise zigomatik implantdaki mobilite, ağrı ve rotasyon ile ilişkili olup bu semptomların varlığı, zigomatik implantın başarı oranını azaltır ve bu durumda zigomatik implant başarısız olarak değerlendirilir (6).

## 3.2. Yöntem
<a id="markdown-yontem" name="yontem"></a>

Çalışmamıza, zigomatik implant uygulamalarında kullanılan 4 yöntemden biri olan ancak sayıca az olan (istatiksel olarak anlamlı sonuç çıkmasını engelleyen) Bilgisayar destekli cerrahi yaklaşım tekniği dahil edilmemiştir. Diğer 3 yöntem (İntrasinüs teknik, Sinus-slot teknik, Ekstrasinüs teknik) ve 3 başarı kategorisi (Başarılı, Sağ kalan, Başarısız) için yapılan güç analizinde örneklem büyüklüğü, n=189 (zigomatik implant) bulunmuştur. Çalışmamızda 189 adet zigomatik implant dahil edilmiştir.
Çalışmamızda primer hipotezi test etmek için 4 serbestlik dereceli Ki-kare analizi, 0.05 birinci tip hata, 0.80 test gücü ve medium (0,3) etki büyüklüğü esas alınarak gerekli örneklem büyüklüğü 189 hesaplanmıştır (n=189 adet zigomatik implant).
Çalışmamıza Mart 2019 ve Şubat 2021 tarihleri arasında yapılan zigomatik implantlar dahil edilmiştir. Bütün cerrahi işlemler genel anestezi altında, çene cerrahları tarafından uygulanmıştır. Çalışmamıza 18 yaşından büyük, ileri derecede atrofik maksillaya, maksillofasiyal travmadan sonra ileri derecede maksiller kemiğinde kaybı olan, konjenital defekleri olan, başarısız sinüs lifting sonrası konvansiyonel implant uygulaması yapılmış, maksiller sinüste patoloji varlığı olmayan ve oral kavitesinde akut- kronik hastalığı olmayan hastalar dahil edilmiştir.

Çalışmamızdaki dahil edilmeme kriterleri ise;
- Amerikan anestezi derneğinin sınıflandırmasına göre ASA III, IV, V ve VI olan bireyler,
- İmmun sistem rahatsızlığı olan bireyler,
- İlaç bağımlılığı olan bireyler (legal olmayan ilaçlar ve alkolik bireyler),
- Radyoterapi ve kemoterapi almış bireyler,
- İlaca bağlı çene kemiği nekrozu (MRONJ) olan bireyler,
- İyileşmeyi bozabilecek sistemik rahatsızlığı olan bireyler (Diyabet),
- Epilepsisi ve Parkinson hastalığı olan bireyler,
- Hamile olan bireyler çalışma dışında bırakılmıştır.

Hastalardan elde edilen veriler arasında, cinsiyet, yaş, implant markası, komplikasyonlar, yapılan protezin türü (hibrit, sabit) ve uygulanan implant sayısı gibi veriler istastiksel olarak değerlendirmeye alınmıştır. Çalısmamızda, hastalara Nobel biocare, İmplance ve Southern olmak üzere 3 farklı zigomatik implant türü uygulanmıştır. Bütün implantlar zigomatik ve maksiller kemiğin anatomisine, kemiklerin niteliğine ve miktarına uygun olarak yerleştirilmiştir. İmplantların makro dizaynı, implantların sadece zigomatik kemikten veya hem zigomatik kemik hem de alveolar kemikten destek alınmasına göre tercih edilmiştir. İki farklı dizaynda zigomatik implantlar tercih edilmiştir (standart zigomatik implant ve atrofik zigomatik implant). Onkolojik zigomatik implantlar çalışmaya dahil edilmemiştir.

Çalışmamızda, anabilim dalı dışında; dış merkezlerde (çeşitli üniversiteler) zigomatik implantlar ile tedavi edilmiş hastaların dosyaları incelenmiştir.

## 3.3. İstatiksel Değerlendirme
<a id="markdown-istatiksel-degerlendirme" name="istatiksel-degerlendirme"></a>

İstatistiksel değerlendirme, IBM SPSS 23.0 paket programı kullanılarak yapıldı. Normal dağılıma uygunluk, Kolmogorov-Smirnov ve Shapiro-Wilk testi ve Normal Q-Q Plot ile değerlendirildi. Tanımlayıcı istatistik olarak nicel değişkenler için ortalama ve standart sapma; nitel değişkenler için sıklık ve yüzde verildi. Nitel değişkenler için grafik olarak çubuk grafiği, nicel değişkenler için çizgi grafiği kullanılmıştır. İstatistiksel hata miktarı (Tip I Hata) α=0,05 alındı. Çok gözlü/ boyutlu çapraz tablolarda gruplar arasındaki farkın anlamlılık testi için; beklenen sıklığı 5'ten küçük göz sayısının toplam göz sayısı içinde payının %20 sınırını aştığı durumda kullanılan Monte Carlo (10000 örneklem) yaklaşımlı Pearson Ki-Kare testi kullanılmıştır. Bu test her yapıldığında virgülden sonra iki basamak ± 1 olmak üzere simülasyon gereği farklılık gösterebilir. Bu test, bir değişken düzeyinin diğer değişken düzeyi ile arasında bağıntı olup olmadığını ifade etmektedir. Çok gözlü/ boyutlu çapraz tablolarda gruplar arasındaki düzeylerin doğrusallık testi için, Linear by Linear Association (Mantel-Haenszel) Ki-Kare testi kullanılmıştır. Bu testi uygulamak için beklenen sıklığı 5'ten küçük göz sayısının toplam göz sayısı içinde payının %20 sınırını aştığı durum söz konusu olduğu için bu duruma sebep olan bir değişkenin düzeyleri birleştirilerek tek düzey oluşturulur. Bu çalışmada başarı düzeyi "Success I", "Success II" ve "Success III+ Survive+ Failure" şeklinde 3 seçenek olarak birleştirilmiştir. İkiden çok bağımsız grupların ortalamaları arasındaki farkın anlamlılık testi için Kruskal-Wallis testi kullanılmıştır.

# 4. BULGULAR
<a id="markdown-bulgular" name="bulgular"></a>

## 4.1. İstatiksel Bulgular
<a id="markdown-istatiksel-bulgular" name="istatiksel-bulgular"></a>

Monte Carlo (10000 örneklem) yaklaşımlı Pearson Ki-Kare testi sonucuna göre teknik türü ile başarı düzeyleri arasında istatistiksel açıdan önemli düzeyde bağıntı vardır p= 0,000\< α=0,05. Diğer bir deyişle, tekniklerin başarı düzeyleri birbirlerinden önemli düzeyde farklıdır.

Monte Carlo (10000 örneklem) yaklaşımlı Pearson Ki-Kare testi sonucuna göre markalar ile başarı düzeyleri arasında istatistiksel açıdan önemli düzeyde bağıntı yoktur p= 0,538\> α=0,05. Linear by Linear Association (Mantel-Haenszel) Ki-Kare testi sonucuna göre markalar ile başarı düzeyleri arasında istatistiksel açıdan önemli doğrusallık yoktur p= 0,867\> α=0,05.
Monte Carlo (10000 örneklem) yaklaşımlı Pearson Ki-Kare testi sonucuna göre protez şekli ile başarı düzeyleri arasında istatistiksel açıdan önemli düzeyde bağıntı yoktur p= 0,140\> α=0,05. Linear by Linear Association (Mantel-Haenszel) Ki-Kare testi sonucuna göre protez şekli ile başarı düzeyleri arasında istatistiksel açıdan önemli doğrusallık yoktur p= 0,097\> α=0,05.

Monte Carlo (10000 örneklem) yaklaşımlı Pearson Ki-Kare testi sonucuna göre cinsiyet ile başarı düzeyleri arasında istatistiksel açıdan önemli düzeyde bağıntı yoktur p= 0,975\> α=0,05. Linear by Linear Association (Mantel-Haenszel) Ki-Kare testi sonucuna göre cinsiyet ile başarı düzeyleri arasında istatistiksel açıdan önemli doğrusallık yoktur p= 0,766\> α=0,05.

Kruskal-Wallis testi sonucuna göre yaş ile başarı düzeyleri arasında istatistiksel açıdan önemli ilişki yoktur p= 0,766\> α=0,05.

### 4.1.1. Teknik ve Başarı İlişkisi
<a id="markdown-teknik-ve-basari-iliskisi" name="teknik-ve-basari-iliskisi"></a>

Monte Carlo (10000 örneklem) yaklaşımlı Pearson Ki-Kare testi sonucuna göre teknik türü ile başarı düzeyleri arasında istatistiksel açıdan önemli düzeyde bağıntı vardır p= 0,000\< α=0,05. Diğer bir deyişle, tekniklerin başarı düzeyleri birbirlerinden önemli düzeyde farklıdır. Linear by Linear Association (Mantel-Haenszel) Ki-Kare testi sonucuna göre teknik türü ile başarı düzeyleri arasında; İntrasinüs tekniğinde Ekstra sinüs tekniğine kıyasla başarı durumunda istatistiksel açıdan önemli düzeyde artış gözlenmiştir p=0,034\< α=0,05. Sinüs-Slot tekniğinde İntrasinüs tekniğe kıyasla başarı düzeyleri arasında istatistiksel açıdan önemli düzeyde artış gözlenmiştir p=0,034\< α=0,05. Bu artış "Success III+ Survive+ Failure" düzeyinden "Success I" düzeyine doğrudur.

|          |               |  Başarı Düzeyi  |          |              |          |               |          |           |           |           |          |           |          |          |  p değeri  |
| :------- | :------------ | --------------- | :------- | ------------ | :------: | ------------- | :------: | --------- | --------- | --------- | :------: | --------- | :------: | :------- | :--------- |
|          |               |  Success I      |          |  Success II  |          |  Success III  |          |  Survive  |           |  Failure  |          |  Toplam   |          |          |            |
|          |               |  Frekans        |  Yüzde   |  Frekans     |  Yüzde   |  Frekans      |  Yüzde   |  Frekans  |  Yüzde    |  Frekans  |  Yüzde   |  Frekans  |  Yüzde   |          |            |
|  Teknik  |  Extra Sinus  |  49             |  57,00%  |  17          |  24,30%  |  10           |  43,50%  |  0        |  0,00%    |  2        |  40,00%  |  78       |  41,30%  |  34,549  |  0,000     |
|          |  Intra Sinus  |  10             |  11,60%  |  25          |  35,70%  |  6            |  26,10%  |  0        |  0,00%    |  3        |  60,00%  |  44       |  23,30%  |          |            |
|          |  Sinus Slot   |  27             |  31,40%  |  28          |  40,00%  |  7            |  30,40%  |  5        |  100,00%  |  0        |  0,00%   |  67       |  35,40%  |          |            |

Monte Carlo (10000 örneklem) yaklaşımlı Pearson Ki-Kare testi sonucuna göre teknik türü ile başarı düzeyleri arasında istatistiksel açıdan önemli düzeyde bağıntı vardır p= 0,000\< α=0,05. Diğer bir deyişle, tekniklerin başarı düzeyleri birbirlerinden önemli düzeyde farklıdır.

|          |               |  Başarı Durumu  |          |              |          |                                 |          |         |  p değeri  |
| :------- | :------------ | --------------- | :------- | ------------ | :------- | ------------------------------- | :------- | :------ | :--------- |
|          |               |  Success I      |          |  Success II  |          |  Success III+ Survive+ Failure  |          |         |            |
|          |               |  Frekans        |  Yüzde   |  Frekans     |  Yüzde   |  Frekans                        |  Yüzde   |         |            |
|  Teknik  |  Extra Sinus  |  49             |  57,00%  |  17          |  24,30%  |  12                             |  36,36%  |  4,474  |  0,034     |
|          |  Intra Sinus  |  10             |  11,60%  |  25          |  35,70%  |  9                              |  27,27%  |         |            |
|          |  Sinus Slot   |  27             |  31,40%  |  28          |  40,00%  |  12                             |  36,36%  |         |            |

Linear by Linear Association (Mantel-Haenszel) Ki-Kare testi sonucuna göre teknik türü ile başarı düzeyleri arasında; İntrasinüs tekniğinde Extrasinüs tekniğine kıyasla başarı düzeyleri arasında istatistiksel açıdan önemli düzeyde artış gözlenmiştir p=0,034\< α=0,05. Sinus-Slot tekniğinde, İntrasinüs tekniğine kıyasla başarı düzeyleri arasında istatistiksel açıdan önemli düzeyde artış gözlenmiştir p=0,034\< α=0,05. Bu artış "Success III+ Survive+ Failure" düzeyinden "Success I" düzeyine doğrudur.

### 4.1.2. Marka ve Başarı İlişkisi
<a id="markdown-marka-ve-basari-iliskisi" name="marka-ve-basari-iliskisi"></a>

Monte Carlo (10000 örneklem) yaklaşımlı Pearson Ki-Kare testi sonucuna göre markalar ile başarı düzeyleri arasında istatistiksel açıdan önemli düzeyde bağıntı yoktur p= 0,538\> α=0,05. Linear by Linear Association (Mantel-Haenszel) Ki-Kare testi sonucuna göre markalar ile başarı düzeyleri arasında istatistik açıdan önemli doğrusallık yoktur p= 0,867\> α=0,05.

|         |                 |  Başarı Düzeyi  |          |              |          |               |          |           |          |           |          |           |          |         |  p değeri  |
| :------ | :-------------- | --------------- | :------: | ------------ | :------: | ------------- | :------- | --------- | -------- | --------- | :------- | --------- | :------- | :------ | :--------- |
|         |                 |  Success I      |          |  Success II  |          |  Success III  |          |  Survive  |          |  Failure  |          |  Toplam   |          |         |            |
|         |                 |  Frekans        |  Yüzde   |  Frekans     |  Yüzde   |  Frekans      |  Yüzde   |  Frekans  |  Yüzde   |  Frekans  |  Yüzde   |  Frekans  |  Yüzde   |         |            |
|  Marka  |  Implance       |  32             |  37,20%  |  24          |  34,30%  |  9            |  39,10%  |  0        |  0,00%   |  2        |  40,00%  |  67       |  35,40%  |  7,108  |  0,538     |
|         |  Nobel Biocare  |  29             |  33,70%  |  31          |  44,30%  |  10           |  43,50%  |  2        |  40,00%  |  2        |  40,00%  |  74       |  39,20%  |         |            |
|         |  Southern       |  25             |  29,10%  |  15          |  21,40%  |  4            |  17,40%  |  3        |  60,00%  |  1        |  20,00%  |  48       |  25,40%  |         |            |

Monte Carlo (10000 örneklem) yaklaşımlı Pearson Ki-Kare testi sonucuna göre markalar ile başarı düzeyleri arasında istatistiksel açıdan önemli düzeyde bir ilişki yoktur p= 0,538\> α=0,05.

|         |                 |  Başarı Düzeyi  |          |              |          |                                 |          |         |  p değeri  |
| :------ | :-------------- | --------------- | :------- | ------------ | :------- | ------------------------------- | :------- | :------ | :--------- |
|         |                 |  Success I      |          |  Success II  |          |  Success III+ Survive+ Failure  |          |         |            |
|         |                 |  Frekans        |  Yüzde   |  Frekans     |  Yüzde   |  Frekans                        |  Yüzde   |         |            |
|  Marka  |  Implance       |  32             |  37,20%  |  24          |  34,30%  |  11                             |  33,33%  |  0,028  |  0,867     |
|         |  Nobel Biocare  |  29             |  33,70%  |  31          |  44,30%  |  14                             |  42,42%  |         |            |
|         |  Southern       |  25             |  29,10%  |  15          |  21,40%  |  8                              |  24,24%  |         |            |

Linear by Linear Association (Mantel-Haenszel) Ki-Kare testi sonucuna göre markalar ile başarı düzeyleri arasında istatistiksel açıdan önemli doğrusallık yoktur p= 0,867\> α=0,05.

### 4.1.3. Protez ve Başarı İlişkisi
<a id="markdown-protez-ve-basari-iliskisi" name="protez-ve-basari-iliskisi"></a>

Monte Carlo (10000 örneklem) yaklaşımlı Pearson Ki-Kare testi sonucuna göre protez şekli ile başarı düzeyleri arasında istatistiksel açıdan önemli düzeyde bağıntı yoktur p= 0,140\> α=0,05. Linear by Linear Association (Mantel-Haenszel) Ki-Kare testi sonucuna göre protez şekli ile başarı düzeyleri arasında istatistiksel açıdan önemli doğrusallık yoktur p= 0,097\> α=0,05.

|          |          |  Başarı Düzeyi  |          |              |          |               |          |           |          |           |           |           |          |         |  p değeri  |
| :------- | :------- | --------------- | :------: | ------------ | :------: | ------------- | :------- | --------- | :------- | --------- | :-------: | --------- | :------- | :------ | :--------- |
|          |          |  Success I      |          |  Success II  |          |  Success III  |          |  Survive  |          |  Failure  |           |  Toplam   |          |         |            |
|          |          |  Frekans        |  Yüzde   |  Frekans     |  Yüzde   |  Frekans      |  Yüzde   |  Frekans  |  Yüzde   |  Frekans  |   Yüzde   |  Frekans  |  Yüzde   |         |            |
|  Protez  |  Fixed   |  67             |  77,90%  |  49          |  70,00%  |  13           |  56,50%  |  3        |  60,00%  |  5        |  100,00%  |  137      |  72,50%  |  6,712  |  0,140     |
|          |  Hybrid  |  19             |  22,10%  |  21          |  30,00%  |  10           |  43,50%  |  2        |  40,00%  |  0        |   0,00%   |  52       |  27,50%  |         |            |

Monte Carlo (10000 örneklem) yaklaşımlı Pearson Ki-Kare testi sonucuna göre protez şekli ile başarı düzeyleri arasında istatistiksel açıdan önemli düzeyde ilişki yoktur p= 0,140\> α=0,05.

|          |          |  Başarı Düzeyi  |          |              |          |                                 |          |         |  p değeri  |
| :------- | :------- | --------------- | :------- | ------------ | :------- | ------------------------------- | :------- | :------ | :--------- |
|          |          |  Success I      |          |  Success II  |          |  Success III+ Survive+ Failure  |          |         |            |
|          |          |  Frekans        |  Yüzde   |  Frekans     |  Yüzde   |  Frekans                        |  Yüzde   |         |            |
|  Protez  |  Fixed   |  67             |  77,90%  |  49          |  70,00%  |  21                             |  63,64%  |  2,753  |  0,097     |
|          |  Hybrid  |  19             |  22,10%  |  21          |  30,00%  |  12                             |  36,36%  |         |            |

Linear by Linear Association (Mantel-Haenszel) Ki-Kare testi sonucuna göre protez şekli ile başarı düzeyleri arasında istatistiksel açıdan önemli doğrusallık yoktur p= 0,097\> α=0,05.

### 4.1.4. Cinsiyet ve Başarı İlişkisi
<a id="markdown-cinsiyet-ve-basari-iliskisi" name="cinsiyet-ve-basari-iliskisi"></a>

(Linear by Linear Association (Mantel-Haenszel) Ki-Kare testi sonucuna göre cinsiyet ile başarı düzeyleri arasında istatistiksel açıdan önemli doğrusallık yoktur p= 0,766\> α=0,05.) Monte Carlo (10000 örneklem) yaklaşımlı Pearson Ki-Kare testi sonucuna göre cinsiyet ile başarı düzeyleri arasında istatistiksel açıdan önemli düzeyde bağıntı yoktur p= 0,975\> α=0,05.

|            |         |  Başarı Düzeyi  |          |              |          |               |          |           |          |           |          |           |          |         |  p değeri  |
| :--------- | :------ | --------------- | :------: | ------------ | :------: | ------------- | :------- | --------- | :------- | --------- | :------- | --------- | :------- | :------ | :--------- |
|            |         |  Success I      |          |  Success II  |          |  Success III  |          |  Survive  |          |  Failure  |          |  Toplam   |          |         |            |
|            |         |  Frekans        |  Yüzde   |  Frekans     |  Yüzde   |  Frekans      |  Yüzde   |  Frekans  |  Yüzde   |  Frekans  |  Yüzde   |  Frekans  |  Yüzde   |         |            |
|  Cinsiyet  |  Erkek  |  41             |  47,70%  |  33          |  47,10%  |  12           |  52,20%  |  2        |  40,00%  |  3        |  60,00%  |  91       |  48,10%  |  0,600  |  0,975     |
|            |  Kadın  |  45             |  52,30%  |  37          |  52,90%  |  11           |  47,80%  |  3        |  60,00%  |  2        |  40,00%  |  98       |  51,90%  |         |            |

Monte Carlo (10000 örneklem) yaklaşımlı Pearson Ki-Kare testi sonucuna göre cinsiyet ile başarı düzeyleri arasında istatistiksel açıdan önemli düzeyde ilişki yoktur p= 0,975\> α=0,05.

|            |         |  Başarı Düzeyi  |          |              |          |                                 |          |         |  p değeri  |
| :--------- | :------ | --------------- | :------- | ------------ | :------- | ------------------------------- | :------- | :------ | :--------- |
|            |         |  Success I      |          |  Success II  |          |  Success III+ Survive+ Failure  |          |         |            |
|            |         |  Frekans        |  Yüzde   |  Frekans     |  Yüzde   |  Frekans                        |  Yüzde   |         |            |
|  Cinsiyet  |  Erkek  |  41             |  47,70%  |  33          |  47,10%  |  17                             |  51,52%  |  0,088  |  0,766     |
|            |  Kadın  |  45             |  52,30%  |  37          |  52,90%  |  16                             |  48,48%  |         |            |

Linear by Linear Association (Mantel-Haenszel) Ki-Kare testi sonucuna göre cinsiyet ile başarı düzeyleri arasında istatistiksel açıdan önemli doğrusallık yoktur p= 0,766\> α=0,05.

### 4.1.5. Yaş ve Başarı İlişkisi
<a id="markdown-yas-ve-basari-iliskisi" name="yas-ve-basari-iliskisi"></a>

Kruskal-Wallis testi sonucuna göre yaş ile başarı düzeyleri arasında istatistiksel açıdan önemli ilişki yoktur p= 0,766\> α=0,05.

|       |  başarı     |                  |              |                  |               |                  |            |                  |            |                  |  KW     |  p değeri  |
| :---- | ----------- | ---------------- | ------------ | ---------------- | ------------- | ---------------- | ---------- | ---------------- | ---------- | ---------------- | :------ | :--------- |
|       |  Success I  |                  |  Success II  |                  |  Success III  |                  |  Survive   |                  |  Failure   |                  |         |            |
|       |  Ortalama   |  Standart Sapma  |  Ortalama    |  Standart Sapma  |  Ortalama     |  Standart Sapma  |  Ortalama  |  Standart Sapma  |  Ortalama  |  Standart Sapma  |         |            |
|  yaş  |  55         |  10              |  56          |  9               |  58           |  10              |  54        |  15              |  49        |  15              |  8,143  |  0,086     |

# 5. TARTIŞMA
<a id="markdown-tartisma" name="tartisma"></a>

İnsanoğlunun ortalama yaşam süresinin artması ve ekonomik düzeydeki yöndeki gelişmeler, estetik ve fonksiyonel beklentilerini değiştirmiştir. Maksillada diş kaybına bağlı olarak alveolar kretin atrofiye uğraması ve maksiller sinüsün pnömotize olması, maksiller posterior bölgede aksiyel implantların yerleştirilmesini güçleştirmektedir. Ek cerrrahi işlemler (sinüs ogmentasyonu, blok greftler, sinir lateralizasyonu vb.) veya modifiye implant uygulamaları yapılarak maksillanın dental rehabilitasyonu yapılabilir. Bu işlemlerin hem morbititeyi arttırması hem de tedavi süresini uzatmasından dolayı son yıllarda ptergoid implantlar 23, kısa implantlar 17 ve zigomatik implantlar maksillanın rekonstrüksiyonunda kullanılmaktadır. Zigomatik implantlar, ek cerrahi uygulamalar gerektirmeden maksillanın rehabilitasyonunda alternatif bir seçenektir (53,54).

Greft tedavisinin başarı oranının yüksek olmasına rağmen, otojen kemik kullanımında donör saha morbititesi meydana gelmesi; yapay kemik kullanımında ise bekleme süresinin fazla olması hastanın sabit protetik tedavisinin süresini uzatarak, tedaviden vazgeçmesine neden olabilir. Bu hastalarda açılı implantlar 55, zigomatik implantlar 56 ve ptergoid implantlar 22 tedavi süresinin kısaltılması ve hastaya daha az morbitite vermesi açısından önem arz etmektedir.

Zigomatik implantlar ilk olarak maksillektomi yapılan hastalarda obturatörün retansiyonunu arttırmak amacıyla yapılmıştır. Butterworth ve ark. malign tümör cerrahileri sebebleri ile maksillektomi yapılmış 49 hastaya 131 adet zigomatik implant uygulamışlardır. 5 yıllık takip sürecinde 8 zigomatik implant başarısız olmuştur ve zigomatik implantların başarı oranını %92 olarak bildirmişlerdir (34).

Zigomatik implantlar ilk olarak maksillektomi yapılan hastalara yapılırken daha sonraki dönemlerde aşırı atrofiye uğramış maksillada uygulanmaya başlamıştır. Zigomatik implant uygulamasındaki teknikler sinüs maksillanın ön duvarındaki konkaviteye ve maksillada meydana gelen atrofiye bağlı olarak değişiklik gösterebilir. Zigomatik implantların yerleştirilmesinde intrasinüs (zigomatik implant ilk bu teknikle yerleştirilmiştir), sinüs-slot, ekstrasinüs ve bilgisayar destekli cerrahi yaklaşım tekniği olarak 4 yöntem tanımlanmıştır. Zigomatik implantların yerleştirilmesinde ilk teknik olan intrasinüs tekniğinde implantın çıkış profilinin palatinalde olması protezin palatinalde konumlanmasına neden olarak, hastada fonasyon problemine ve protezin hijyenini sağlamada problemlere neden olmaktadır. Sinüs-slot, intrasinüs ve ekstrasinüs gibi diğer uygulama yöntemlerinde ise implant çıkış profili daha bukkalde konumlanarak protetik problemler daha az meydana gelmektedir, fakat bu tekniklerde ise palatinal ve maksiller sinüsün ön duvarındaki kortikal kemikten daha az ankraj alınır ve biyomekanik problemler meydana gelebilir. Aparicio, zigomatik anatomi rehberli yaklaşımda (ZAGA konsepti) zigomatik implantın ağız içi çıkış profili 5 grupta incelemiştir (Tip 0, 1, 2, 3, 4, 5) (57).

Çalışmamızda 3 farklı yöntemle yerleştirilen (intrasinus, sinüs-slot ve ekstrasinüs) zigomatik implantların başarısını ORIS kriterlerini (Protetik başarısızlık, rinosinüzit varlığı, peri-implant yumuşak doku sağlığı ve implantın stabilitesini) kullanarak değerlendirdik (6).

Göker ve ark. 110 hastada 302 zigomatik implantı ekstrasinüs yöntemiyle yerleştirmişlerdir. Bizim çalışmamızda olduğu gibi, bu çalışmada da zigomatik implant başarısı ORIS kriterleri kullanılarakn değerlendirilmiştir.Bu çalışmada ağrı ve enfeksiyonun olmaması, peri-implant radyolusensinin olmaması, implant mobilitesinin olmaması ve yıllık kemik kaybının 0.2 mm'den düşük olması gibi kriterler göz önüne alınmıştır. 1 yıllık takip süresince 5 zigomatik implantta kayıp görülmüştür. Zigomatik implantların başarı yüzdesi %98.34 olarak bulunmuştur. İmplantlardaki kayıpların nedenleri arasında ise, hastalarda bruksizmin olması ve protezin uygun olmayan okluzal kuvvetler ile yüklenmesi gösterilmiştir (51).

Agliardi ve ark. Çalışmalarında 34 hastayı 90 zigomatik implant ve 53 konvasiyonel implant kullanarak rehabilite etmişlerdir. 11 yıllık takipte konvansiyel implantların başarısını %96.2, zigomatik implantların başarısını ise %100 olduğunu bildirmişlerdir. Bu çalışmada zigomatik implantlar ekstrasinüs yöntemiyle yerleştirilmiştir. Zigomatik implantların başarısı sadece implantın mobilitesi ve rotasyona uğrayıp uğramadığı baz alınarak değerlendirilmiştir (45). Bizim çalışmamızda ise, zigomatik implantların başarısı daha objektif veriler sunabilen ORIS kriterleri göz önüne alınarak değerlendirilmiştir (6).

Moraschini ve ark. yaptıkları sistematik derleme ve meta-analiz çalışmasında 1709 hastada 2972 adet zigomatik implantı yaklaşık olarak 78 ay takibini gerçekleştirmişlerdir. Zigomatik implant başarı oranını % 96.5 olarak bulmuşlardır. Bu sistematik derleme ve meta-analize dahil edilen çalışmaların 15'inde implantlar intrasinüs, 5'inde ekstrasinüs, 6'sında ise hem intrasinüs hem de ekstrasinüs yöntemi kullanılarak yerleştirilmiştir. Bu çalışmada uygulanan yöntemin, implant başarısı üzerine etkisi araştırılmamıştır (56).

Kosola ve ark. yaptıkları çalışmada 33 hastada yerleştirilen 67 adet zigomatik implantı 12 yıllık takip etmişlerdir. Bu çalışmada implantın stabil olması, protezin fonksiyonda olması, ağrı ve enfeksiyon olmaması gibi kriterler göz önüne alınarak zigomatik implantların başarısı analiz edilmiştir. 12 yıllık takip sürecince 16 implant başarısız olmuştur ve eksplante edilmiştir. 36 adet zigomatik implantta ise, implantla ilişkili komplikasyonlar meydana gelmiştir. Çalışmada immediat olarak yüklenen implantlarda, geç yüklenen implantlara göre daha az komplikasyon meydana geldiği sonucuna ulaşılmıştır. Zigomatik implantlar intrasinüs (tamamen veya parsiyel sinüs içerisinde) tekniği kullanılarak yerleştirilmiştir (48). Bizim çalışmamızda ise, 5 yıllık takip süresince implant üstü sabit protezde başarı oranı yaklaşık olarak %85 olarak, hibrit protezde ise %81 olarak bulunmuştur.

Chana ve ark. 45 hastada yaptıkları 88 adet zigomatik implantı 18 yıllık takip sürecinde retrospektif olarak değerlendirmişlerdir. İmplantlar ZAGA prensiplerine göre (16 adet implant ZAGA 0, 8 adet implant ZAGA 1, 14 adet implant 14, 7 adet implant ZAGA 3, 34 adet implant ZAGA 4) yerleştirilmiştir. 88 implantın 54'ü immediat olarak yüklenmiştir. 18 yıllık takipte zigomatik implantların başarı oranı %94 olarak bildirilmiştir36. Bizim çalışmamızda ise implantlar immediat olarak yüklenilmiştir. Protez başarı oranı %80'in üzerindedir.

Borgonovo ve ark. yaptıkları çok merkezli çalışmada 23 hastada 98 zigomatik implantı 1 yıllık süreçte değerlendirmişlerdir. Bütün implantlar ekstrasinüs yaklaşımlı olarak yerleştirilmiştir. 1 yıllık takip süresince başarı kriteri olarak implant ve protezin başarısızlığını değerlendirilmiştir. Takip süresince implant başarısı %100 olarak bildirilmiştir (58). Bizim çalışmamızda 5 yıllık takip sürecinde implantların başarı oranı yaklaşık olarak %84 olarak bulunmuştur.

Aydil ve ark. 45 hastada uyguladıkları 141 adet zigomatik implantı, retrospektif olarak değerlendirmişlerdir. İmplantlar intrasinüs, Sinüs-slot ve ekstrasinüs yerleşimli olarak uygulanmıştır (35). 23 hasta hibrit protezle, 19 hasta sabit protezle, 3 hasta ise çıkarılabilir yani hareketli protezle rehabilite edilmiştir. Komplikasyon oranı % 5.67 olarak rapor edilmiştir. (2 hastada zigomatik implantta enfeksiyon, 1 hastada peri- implantitis, 3 hastada sinüzit ve 2 hastada ise protetik komplikasyon meydana gelmiştir). 3 marka zigomatik implant (nobel zigoma, implantswiss ve southern) çalışmaya dahil edilmiştir. Bu çalışmada implant markalarının implant başarısı üzerine etkisi araştırılmamıştır. Bizim çalışmamızda ise bu çalışmada kullanılan implant markalarına benzer implantlar (nobel biocare, southern ve implance) kullanılmıştır. Çalışmamızda nobel biocare grubunda daha fazla başarısızlık görülmesine rağmen implant markaları arasında başarı açısından istatistiksel olarak anlamlı bir fark bulunmamıştır (p=0,197).

Davo ark. yaptıkları çok merkezli çalışmada 82 hastada yaptıkları 188 adet zigomatik implantı retrospektif olarak değerlendirmişlerdir. İmplantlar intrasinüs, sinüs- slot ve ekstrasinüs yöntemleri kullanılarak yerleştirilmiştir. Bu çalışmada implantların çoğunluğu (yaklaşık olarak %94'ü) immediat olarak protezle yüklenmiştir ve implantlar yaklaşık olarak 18 ay takip edilmiştir. Takip süresince zigomatik implantların başarı oranının %100 olduğu sonucuna ulaşılmıştır (59). Bizim çalışmamızda ise, uygulanan tekniklere göre implantların başarı ve başarısızlık oranlarına bakıldığında ekstrasinus ve intrasinüs tekniklerinde başarısızlık oranı sağ kalım oranından daha yüksek olarak gözlemlenirken, sinus-slot tekniğinde ise, implantın başarı oranının başarısızlık oranından daha yüksek olduğu görülmüştür, ancak bu fark istatistiksel olarak anlamlı bulunmamıştır (p=0,299).

Perez ve ark. yaptıkları sistematik derlemede zigomatik implantların başarısını araştırmışlardır. Sistematik derlemede implantların başarısı 3 zaman aralığında değerlendirilmiştir. Zigomatik implantların protetik rehabilitasyonu 24 saat içerisinde yapılmıştır. Zigomatik implantların başarı oranı protetik yüklemeyi takiben 1 yıldan az süre içerisinde %98.5, 1-3 yıl içerisinde %97.5, 3-5 yıl içerisnde %96.8, 5 yıldan fazla süre takip süresince ise %96.1 olarak bulunmuştur. Zigomatik implantların takip süresince en sıklıkla karşılaşılan komplikasyonların sinüzit, protetik komplikasyonlar ve yumuşak doku açılması olduğu bildirilmiştir (54). Bu çalışmada elde edilen sonuç, bizim çalışmamızda elde ettiğimiz sonuç ile parallelik göstermektedir.

Varghese ve ark. yaptıkları sistematik derleme ve metanalizde atrofik maksillayı 'quad zigoma' prensibiyle rehabilite etmişlerdir. Quad zigoma yönteminde zigomatik implantların başarısını %98 olarak rapor etmişlerdir, protez başarısını ise %100 olarak bildirmişlerdir. En sıklıkla karşılaşılan protetik komplikasyonun gecici ve daimi protezin kırılması olarak rapor edilmiştir. Zigomatik implant ile ilişkili olarak en sıklıkla karşılaşılan teknik komplikasyonun ise abutment kırığı olduğu bildirilmiştir (37). Bizim çalışmamızda ise, implant üzeri sabit protezlerde başarı oranının %85,40 olduğunu sonucuna ulaştık. Çalışmamızda abutment kırığı değerlendirilmeye alınmamıştır.

Agostino ve ark. yaptıkları çalışmada intrasinüs ve ekstrasinüs yöntemleri kullanarak maksillayı 'quad zigoma' konsepti ve zigomatik \- konvansiyonel implantlarla rehabilite etmişlerdir. Zigomatik implantlarla ilişkili olarak meydana gelen komplikasyonları retrospektif olarak (5 yıl) değerlendirilmiştir. Zigomatik implantların başarı oranının %97.1 olduğunu bildirmişlerdir. Zigomatik implantlar ile ilişkili meydana gelen komplikasyonları ise; sinüzit, oro-antral ilişki, implantların etrafında dişeti çekilmesi ve periimplanter mukozitis olarak bildirmişlerdir (47). Bizim çalışmamızda ise, zigomatik implantların başarı oranını %84.1 olarak bildirilmiştir. Bizim çalışmamıza dahil edilen 57 hastanın 7'sinde maksiller sinüzit meydana gelirken, 4 hastada ise dişeti çekilmesi meydana gelmiştir.

Lorusso ve ark. yaptıkları sistematik derleme ve meta-analizde zigomatik implantlarla premaksillaya yerleştirilmiş olan konvansiyonel implantların başarı oranlarını karşılaştırmışlardır. Bu çalışmanın sonucunda, maksillanın dental rehabilitasyonunda zigomatik implantlarla premaksillaya yerleştirilen konvansiyonel implantların sağ kalımları arasında farklılık bulunmamıştır. Bu çalışmada zigomatik implantların başarı kriterleri değerlendirilmeye alınmamıştır (53). Aparacio ve arkadaşlarının yaptıkları zigomatik implantlarla konvansiyonel implantların karşılaştırıldığı diğer çalışmada, zigomatik ve konvansiyonel implantların maksillanın rehabilitasyonunda kemik ogmentasyonları gibi ileri cerrahi işlemlere alternatif bir yöntem olabileceği bildirilmiştir. Bu çalışmada 69 hastaya, 131 adet zigomatik implant ve 304 adet konvasiyonel implant uygulanmıştır. 4 yıllık takip süresince konvansiyonel implantların 2'sinde kayıpla karşılaşılırken, zigomatik implantlarda ise kayıpla karşılaşılmamıştır (3).

Gracher ve ark. yaptıkları sistematik derlemede zigomatik implantların başarısını değerlendirmişlerdir. 1247 hastada yapılan 2919 adet zigomatik implant değerlendirmeye alınmıştır. Hastalar minimum 1 ay, maximum ise 228 ay değerlendirilmiştir. Takip süresince 52 adet zigomatik implant başarısızlık nedeniyle çıkarılmıştır. Bu çalışmada zigomatik implantların başarı oranının %98.2 olduğu bildirilmiştir, implantlar çoğunlukla intrasinüs tekniği (%53) ile yerleştirilmiştir. En çok meydana gelen komplikasyonun sinüzit olduğu bildirilmiştir (39 hastada) (33). Bizim çalışmamızda da, en çok meydana gelen komplikasyonun ise sinüzit olmuştur (7 hastada). İntrsinüs tekniği bizim çalışmamızda en az sıklıkla kullanılan yöntem olmuştur. Bunun nedeni, zigomatik implantın yerleştirilen bölgenin anatomisi (rezorpsiyon paterni) ve cerrahın postoperatif komplikasyonlardan kaçınmak istemesi olabilir.

Nocini ve ark. yaptıkları derlemede zigomatik implantlarla ilişkili meydana gelen sinüziti değerlendirmişlerdir. Derlemeye 11 çalışma dahil edilmiştir. Dahil edilen çalışmalarda hastaların %12.3'ünde sinüzitle karşılaşılmıştır. Bu sistematik derlemede zigomatik implantlarla ilişkili olarak meydana gelen sinüzitin tedavisinde en sıklıkla tercih edilen yöntemin antibiyotik tedavisi ve fonksiyonel endoskopik sinüs cerrahisi olduğu bildirilmiştir. Bu çalışmada sinüzit için risk faktörleri olduğunda (ileri yaş, septal deviasyon, komorbidite, sigara kullanımı), endoskopik sinüs cerrahisinin zigomatik implantlarla aynı anda yapılması tavsiye edilmiştir (46). Bizim çalışmamızda ise, zigomatik implantlarla ilişkili sinüzitin tedavisinde (7 hastada), antibiyotik tedavisi, ilgili sinüs bölgesinin cerrahi olarak debridmanı ve sinüs lavajı uygulanmıştır.

Agliardi ve ark. yaptıkları çalışmada ileri derecede atrofik maksillayı quad zigoma konsepti veya 2 adet zigomatik implant ile 2 adet konvansiyonel implantları kombine ederek 6 yıllık takip sürecinde zigomatik implantların başarı, konvansiyonel implantların başarısını ve protetik başarıyı değerlendirmişlerdir. Çalışmaya dahil edilen hastalarda immediat olarak geçici protezleri, 6 ay sonra ise daimi protezleri yapılmıştır. Takip süresince implant kaybıyla ve protetik komplikasyonlar karşılaşılmamıştır. Bu çalışmanın sonucunda zigomatik implantların immediat olarak yüklenmesi, atrofik maksillanın rehabilitasyonunda başarılı bir tedavi seçeneği olduğu bildirilmiştir. Protetik rehabilitasyonun başarısı %100 olarak bildirilmiştir. Bizim çalışmamızda ise, hastalara immediat olarak gecici protezler uygulanmıştır. Bizim çalışmamızda protetik başarı %84.10 olarak bildirilmiştir. Hastalar quad zigoma veya 2 adet zigomatik implant ile 2 adet konvansiyonel implant grubu olarak ayrılıp, protetik başarı değerlendirilmemiştir. Protezi destekleyen implant sayısı çalışma grupları arasında farklılık oluşturabilir. Bu durum protetik başarıyı etkileyebilir.

Coppede ve ark. yaptıkları çalışmada 42 hastada, 97 adet ekstrasinüs yöntemiyle yerleştirilen zigomatik implantın başarısını 3 yıllık takip süresince değerlendirmişlerdir.

Çalışmada, 34 hastada immediat yükleme (3 gün içerinde) ve 8 hastada ise 6 ay sonra protetik restorasyon yapılmıştır. Takip süresince 1 tane zigomatik implantta başarısızlıkla karşılaşılmıştır ve ekstrasinüs olarak yerleştirilen zigomatik implantların başarısı %98.9 olarak bildirilmiştir. Çalışmada zigomatik implantlarla ilişkili olarak sinüzite rastlanılmamıştır (60). Bizim çalışmamızda ise, 7 hastada sinüzit gelişmiş olup, ekstrasinüs teknik ile uygulanan zigomatik implantların başarı oranının %84.60 olduğu sonucuna ulaşılmıştır. Bizim çalışmamızda hastalar daha uzun süre (5 yıl) takip edilmiştir. Takip süresi başarı oranını etkileyebilir.

# 6. SONUÇ
<a id="markdown-sonuc" name="sonuc"></a>

1. Çalışmamızda 3 farklı teknik ile uygulanan zigomatik implantlarda (intrasinüs, sinüs- slot, ekstrasinüs) başarı, sağ kalım oranı, başarısızlık açısından istatistiksel olarak anlamlı bir fark olmadığı sonucuna ulaşılmıştır. Başarı oranı en yüksek teknik Sinüs-Slot tekniği iken başarı oranı en düşük teknik Ekstrasinüs tekniği olduğu sonucuna ulaşılmıştır.
2. Çalışmamızda, hibrit yada sabit protetik restorasyonlar ile tedavi edilen zigomatik implantların başarısı ile uygulanan bu iki protetik tedavi arasında istatistiksel olarak anlamlı bir fark bulunmadı.
3. Çalışmamızda zigomatik implantların başarısı, uygulanan implantların markasına göre değerlendirildiğinde (nobel biocare, southern, implance) zigomatik implant başarısının uygulan implantın markasına bağlı olmadığı sonucuna ulaşıldı.
4. Çalışmamızda, hastaların cinsiyetleri ile zigomatik implantların başarısı arasında anlamlı bir ilişki bulunmadı.
5. Çalışmamızda, hastaların yaşları ile zigomatik implantların başarısı arasında anlamlı bir ilişki bulunmadı.
6. Elde edilen veriler ışığında, çalışmamızda Sinüs- slot tekniğinin, zigomatik implantın maksillada daha fazla kortikal kemik temasının olması sebebi ile daha başarılı olduğunu düşünmekteyiz. Çalışmamız zigomatik implant uygulamalarında kullanılan tekniklerin birbiri arasındaki başarısını kıyaslayan ilk çalışmadır. Bu nedenle elde ettiğimiz sonuçların, zigomatik implantların klinik başarısına katkı sağlayacağı düşüncesindeyiz.Ancak bu konuda sayısal olarak daha fazla zigomatik implant uygulaması dahil edilen klinik değerlendirilmelerin yapıldığı çalışmalara ihtiyaç vardır.

# 7. KAYNAKLAR
<a id="markdown-kaynaklar" name="kaynaklar"></a>

1. Balshi, T. J., Wolfinger, G. J., Shuscavage, N. J. & Balshi, S. F. Zygomatic bone- to-implant contact in 77 patients with partially or completely edentulous maxillas. _J. Oral Maxillofac. Surg._ 70, 2065–2069 (2012).
2. Ferrara, E. D. & Stella, J. P. Restoration of the edentulous maxilla: The case for the zygomatic implants. _J. Oral Maxillofac. Surg._ 62, 1418–1422 (2004).
3. Aparicio, C. _et al._ A prospective clinical study on titanium implants in the zygomatic arch for prosthetic rehabilitation of the atrophic edentulous maxilla with a follow-up of 6 months to 5 years. _Clin. Implant Dent. Relat. Res._ 8, 114–122 (2006).
4. Grecchi, F. _et al._ A new surgical and technical approach in zygomatic implantology. _ORAL Implantol._ 10, 197–208 (2017).
5. Aparicio, C. _et al._ Zygomatic implants: Indications, techniques and outcomes, and the Zygomatic Success Code. _Periodontol. 2000_ 66, 41–58 (2014).
6. Aparicio, C., López-Piriz, R. & Albrektsson, T. ORIS Criteria of Success for the Zygoma-Related Rehabilitation: The (Revisited) Zygoma Success Code. _Int. J. Oral Maxillofac. Implants_ 35, 366–378 (2020).
7. Ness, G. M., Blakey, G. H. & Hechler, B. L. _Peterson's Principles of Oral and Maxillofacial Surgery_. (2022).
8. Block, M. S. Dental Implants: The Last 100 Years. _J. Oral Maxillofac. Surg._ 76, 11–26 (2018).
9. Clark, D. & Levin, L. Dental implant management and maintenance: How to improve long-term implant success? _Quintessence Int._ 47, 417–23 (2016).
10. Stellingsma, C., Vissink, A., Meijer1, H. J. A., Kuiper, C. & Raghoebar, G. M. Implantology and the severely resorbed edentulous mandible. _Crit Rev Oral Biol Med_ 15, 240–248 (2004).
11. Weischer, T., Schettler, D. & Mohr, C. Titanium implants in the zygoma as retaining elements after hemimaxillectomy. _Int. J. Oral Maxillofac. Implant._ 12, 211–214 (1997).
12. Iwanaga, J. _et al._ Clinical anatomy of the maxillary sinus: Application to sinus floor augmentation. _Anat. Cell Biol._ 52, 17–24 (2019).
13. Tucker, M. R., Bauer, R. E., Eans, T. R. & Ochs, M. W. Implant Treatment: Advanced Concepts and Complex Cases. in _Contemporary Oral and Maxillofacial Surgery_ 281–316 (2018).
14. Cawood, J. I. & Howell, R. A. A classification of edentolous jaws. _Int. J. Oral Maxillofac. Surg._ 17, 232–236 (1988).
15. Hsu, Y. T. _et al._ Complications of sinus floor elevation procedure and management strategies: A systematic review. _Clin. Implant Dent. Relat. Res._ 24, 740–765 (2022).
16. Molina, A., Sanz-Sánchez, I., Sanz-Martín, I., Ortiz-Vigón, A. & Sanz, M. Complications in sinus lifting procedures: Classification and management. _Periodontol. 2000_ 88, 103–115 (2022).
17. Grunau, O. & Terheyden, H. Lateral augmentation of the sinus floor followed by regular implants versus short implants in the vertically deficient posterior maxilla: a systematic review and timewise meta-analysis of randomized studies. _Int. J. Oral Maxillofac. Surg._ 1–12 (2022) doi:10.1016/j.ijom.2022.11.015.
18. Terheyden, H., Meijer, G. J. & Raghoebar, G. M. Vertical bone augmentation and regular implants versus short implants in the vertically deficient posterior mandible: a systematic review and meta-analysis of randomized studies. _Int. J. Oral Maxillofac. Surg._ 50, 1249–1258 (2021).
19. Gherlone, E. F., D'Orto, B., Nagni, M., Capparè, P. & Raffaele, V. Tilted Implants and Sinus Floor Elevation Techniques Compared in Posterior Edentulous Maxilla: A Retrospective Clinical Study over Four Years of Follow-Up. _Appl. Sci._ 12, (2022).
20. Moreira-Júnior, R. _et al._ Anatomical and radiological approach to pterygoid implants in atrophic maxilla: A cross-sectional study of 360 cone beam computed tomography examinations. _Oral Surg._ 16, 69–76 (2023).
21. Lin, W. S. & Eckert, S. E. Clinical performance of intentionally tilted implants versus axially positioned implants: A systematic review. _Clin. Oral Implants Res._ 29, 78–105 (2018).
22. Araujo, R. Z. _et al._ Clinical outcomes of pterygoid implants: Systematic review and meta-analysis. _J. Cranio-Maxillofacial Surg._ 47, 651–660 (2019).
23. Bidra, A. S., Peña-Cardelles, J. F. & Iverson, M. Implants in the pterygoid region: An updated systematic review of modern roughened surface implants. _J. Prosthodont._ 1–7 (2022) doi:10.1111/jopr.13600.
24. Garrido-Martínez, P., Quispe-López, N., Montesdeoca-García, N., Esparza- Gómez, G. & Cebrián-Carretero, J. L. Maxillary reconstruction with subperiosteal implants in a cancer patient: A one-year follow-up. _J. Clin. Exp. Dent._ 14, 293– 297 (2022).
25. Van Der Mark, E. L., Bierenbroodspot, F., Baas, E. M. & De Lange, J. Reconstruction of an atrophic maxilla: Comparison of two methods. _Br. J. Oral Maxillofac. Surg._ 49, 198–202 (2011).
26. Chiapasco, M., Brusati, R. & Ronchi, P. Le Fort I osteotomy with interpositional bone grafts and delayed oral implants for the rehabilitation of extremely atrophied maxillae: A 1-9-year clinical follow-up study on humans. _Clin. Oral Implants Res._ 18, 74–85 (2007).
27. Shen, G. Maxillofacial bone distraction osteogenesis. _Zhonghua Kou Qiang Yi Xue Za Zhi_ 49, 247–249 (2014).
28. Laster, Z., Rachmiel, A. & Jensen, O. T. Alveolar width distraction osteogenesis for early implant placement. _J. Oral Maxillofac. Surg._ 63, 1724–1730 (2005).
29. Edmond Bedrossıan, E. A. B. J. & Brånemark, P.-I. Zygomatic Implant: A Graftless Approach for Treatment of the Edentulous Maxilla. in _Oral and Maxillafacial Surgery (Fonseca )_ (eds. J. Fonseca, R., P. Powers, M., E. Frost, D. & Le, B.) 569–583 (Elsevier, 2018).
30. Ramezanzade, S. _et al._ Zygomatic implants placed in atrophic maxilla: an overview of current systematic reviews and meta-analysis. _Maxillofac. Plast. Reconstr. Surg._ 43, (2021).
31. Strong, E. B. & Gary, C. Management of Zygomaticomaxillary Complex Fractures. _Facial Plast. Surg. Clin. North Am._ 25, 547–562 (2017).
32. Tucker, T. L., Salman, S. O. & JR., L. L. C. Management of Zygomatic Fractures. in _Oral and Maxillofacial Surgery (Fonseca)_ (eds. J. Fonseca, R., P. Powers, M., E. Frost, D. & Le, B.) 1005–1027 (2018).
33. Gracher, A. H. P. _et al._ Full arch rehabilitation in patients with atrophic upper jaws with zygomatic implants: a systematic review. _Int. J. Implant Dent._ 7, (2021).
34. Butterworth, C. J. Primary vs secondary zygomatic implant placement in patients with head and neck cancer—A 10-year prospective study. _Head Neck_ 41, 1687– 1695 (2019).
35. Yalçın, M. _et al._ Retrospective Analysis of Zygomatic Implants for Maxillary Prosthetic Rehabilitation. _Int. J. Oral Maxillofac. Implants_ 35, 750–756 (2020).
36. Chana, H., Smith, G., Bansal, H. & Zahra, D. A Retrospective Cohort Study of the Survival Rate of 88 Zygomatic Implants Placed Over an 18-year Period. _Int. J. Oral Maxillofac. Implants_ 34, 461–470 (2019).
37. Varghese, K. G. _et al._ Rehabilitation of the severely resorbed maxilla by using quad zygomatic implant-supported prostheses: a systematic review and meta- analysis. _J. Prosthet. Dent._ 1–10 (2021) doi:10.1016/j.prosdent.2021.11.007.
38. Rosenstein, J. & Dym, H. Zygomatic Implants: A Solution for the Atrophic Maxilla. _Dent. Clin. North Am._ 64, 401–409 (2020).
39. Hung, K. F. _et al._ Measurement of the zygomatic region for the optimal placement of quad zygomatic implants. _Clin. Implant Dent. Relat. Res._ 19, 841–848 (2017).
40. Davó, R. & David, L. Quad Zygoma: Technique and Realities. _Oral Maxillofac. Surg. Clin. North Am._ 31, 285–297 (2019).
41. Bedrossian, E. Rehabilitation of the edentulous maxilla with the zygoma concept: a 7-year prospective study. _Int. J. Oral Maxillofac. Implants_ 25, 1213–21 (2010).
42. Weyh, A. M., Nocella, R. & Salman, S. O. Commentary \- Step-by-Step: Zygomatic Implants. _J. Oral Maxillofac. Surg._ 78, e6–e9 (2020).
43. Chrcanovic, B. R., Pedrosa, A. R. & Custódio, A. L. N. Zygomatic implants: A critical review of the surgical techniques. _Oral Maxillofac. Surg._ 17, 1–9 (2013).
44. Goker, F., Grecchi, F., Grecchi, E., Bolzoni, A. & Del Fabbro, M. Insertion of Zygomatic Implants with a Technical Modification of the Extrasinus Protocol: A Retrospective Case Series. _Int. J. Oral Maxillofac. Implants_ 35, 974–981 (2020).
45. Agliardi, E. L., Panigatti, S., Romeo, D., Sacchi, L. & Gherlone, E. Clinical outcomes and biological and mechanical complications of immediate fixed prostheses supported by zygomatic implants: A retrospective analysis from a prospective clinical study with up to 11 years of follow-up. _Clin. Implant Dent. Relat. Res._ 23, 612–624 (2021).
46. Nocini, R., Panozzo, G., Trotolo, A. & Sacchetto, L. Maxillary Sinusitis as a Complication of Zygomatic Implants Placement: A Narrative Review. _Appl. Sci._ 12, (2022).
47. D'Agostino, A. _et al._ Complications related to zygomatic implants placement: A retrospective evaluation with 5 years follow-up. _J. Cranio-Maxillofacial Surg._ 49, 620–627 (2021).
48. Di Cosola, M. _et al._ Retrospective analysis of clinical and radiologic data regarding zygomatic implant rehabilitation with a long-term follow-up. _Int. J. Environ. Res. Public Health_ 18, (2021).
49. Bedrossian, E. & Bedrossian, E. Prevention and the Management of Complications Using the Zygoma Implant: A Review and Clinical Experiences. _Int. J. Oral Maxillofac. Implants_ 33, e135–e145 (2018).
50. Vrielinck, L., Moreno-Rabie, C., Coucke, W., Jacobs, R. & Politis, C. Retrospective cohort assessment of survival and complications of zygomatic implants in atrophic maxillae. _Clin. Oral Implants Res._ 148–156 (2022) doi:10.1111/clr.14027.
51. Goker, F., Grecchi, E., Del Fabbro, M. & Grecchi, F. Clinical outcome of 302 zygomatic implants in 110 patients with a follow-up between 6 months and 7 years. _Clin. Implant Dent. Relat. Res._ 22, 415–423 (2020).
52. Krauthammer, M. _et al._ Extraocular muscle damage from dental implant penetration to the orbit. _Am. J. Ophthalmol. Case Reports_ 5, 94–96 (2017).
53. Lorusso, F., Conte, R., Inchingolo, F., Festa, F. & Scarano, A. Survival rate of zygomatic implants for fixed oral maxillary rehabilitations: A systematic review and meta-analysis comparing outcomes between zygomatic and regular implants. _Dent. J._ 9, (2021).
54. Solà Pérez, A. _et al._ Success Rates of Zygomatic Implants for the Rehabilitation of Severely Atrophic Maxilla: A Systematic Review. _Dent. J._ 10, (2022).
55. Hopp, M., de Araújo Nobre, M. & Maló, P. Comparison of marginal bone loss and implant success between axial and tilted implants in maxillary All-on-4 treatment concept rehabilitations after 5 years of follow-up. _Clin. Implant Dent. Relat. Res._ 19, 849–859 (2017).
56. Moraschini, V. _et al._ Survival and complications of zygomatic implants compared to conventional implants reported in longitudinal studies with a follow-up period of at least 5 years: A systematic review and meta-analysis. _Clin. Implant Dent. Relat. Res._ 177–189 (2022) doi:10.1111/cid.13153.
57. Aparicio, C., Polido, W. D. & Zarrinkelk, H. M. The Zygoma Anatomy-Guided Approach for Placement of Zygomatic Implants. _Atlas Oral Maxillofac. Surg. Clin. North Am._ 29, 203–231 (2021).
58. Borgonovo, A., Grandi, T., Vassallo, S. & Signorini, L. Extrasinus Zygomatic Implants for the Immediate Rehabilitation of the Atrophic Maxilla: 1-Year Postloading Results From a Multicenter Prospective Cohort Study. _J. Oral Maxillofac. Surg._ 79, 356–365 (2021).
59. Davó, R., Bankauskas, S., Laurincikas, R., Koçyigit, I. D. & de Val, J. E. M. S. Clinical performance of zygomatic implants—retrospective multicenter study. _J. Clin. Med._ 9, (2020).
60. Coppedê, A. _et al._ Three-year clinical prospective follow-up of extrasinus zygomatic implants for the rehabilitation of the atrophic maxilla. _Clin. Implant Dent. Relat. Res._ 19, 926–934 (2017).
